[
  {
    "objectID": "index.html",
    "href": "index.html",
    "title": "Democratie en onderwijs",
    "section": "",
    "text": "Verdedigster van het publieke onderwijs\n\n\n\nOnderwijs\n\n\n\nDiana Ravitch is de bekende Amerikaanse onderwijshistorica die veel en goed over de geschiedenis van het onderwijs in haar land heeft geschreven. Ondertussen is ze 87 jaar en onlangs heeft ze haar memoires geschreven. Het is het verhaal over haarzelf, haar leven en denken als neo-conservatief en als progressief. Het is tegelijk het verhaal over het Amerikaanse onderwijs in de naoorlogse periode.\n\n\n\n\n\nDec 18, 2025\n\n\nHarrie Jonkman\n\n\n\n\n\n\n\n\n\n\n\n\nDe nieuwe Max Weber\n\n\n\nDemocratie\n\n\n\nRobert Bellah is een van de belangrijke sociale wetenschappers na de Tweede Wereldoorlog. Hij schreef over religie, cultuur en evolutie. Matteo Bortolini schreef er een biografie over: A Joyfully Serious Man. The Life of Robert Bellah, dat zijn werk prachtige introduceert.\n\n\n\n\n\nNov 27, 2025\n\n\nHarrie Jonkman\n\n\n\n\n\n\n\n\n\n\n\n\nOnderwijs van de mensen, door de mensen, voor de mensen\n\n\n\nOnderwijs\n\n\n\nThe Education Wars. A Citizen’s Guide and Defense Manual van Jennifer Berkshire en Jack Schneider gaat over de onderwijsstrijd die er op dit moment in Amerika wordt gestreden. De strijd gaat over de relatie tussen onderwijs en religie, over de rechten van ouders en over het belang van publiek onderwijs. Het is belangrijk om te begrijpen waar die onderwijsstrijd over gaat en te weten hoe we ons daarin hebben op te stellen. Berkshire en Schneider verdedigen in dit boek het publieke onderwijs. Ook al speelt dit allemaal niet zo in ons eigen land, elementen ervan komen wel omhoog in de discussie hier. Voor ons is er veel te leren van deze geschiedenis, in ieder geval dat onderwijs een publiek goed en een essentieel onderdeel is van onze democratie.\n\n\n\n\n\nOct 28, 2025\n\n\nHarrie Jonkman\n\n\n\n\n\n\n\n\n\n\n\n\nDe wetenschapper in jouw hoofd\n\n\n\nDemocratie\n\n\n\nIn het nieuwe boek van Daniel Yon (A Trick of the Mind. How the Brain Invents Your Reality*) laat hij zien hoe onze hersenen werken en hoe we die moeten begrijpen. De hersenen ziet Yon als een wetenschapper die daar in ons hoofd zit opgesloten. Deze hersenen zetten datgene wat hij in de werkelijkheid tegenkomt af tegen dat wat hij ervan verwacht. Zo gaan ze als een wetenschapper te werk in de wereld van de materie, in de mentale wereld en de wereld van ideeën. Een Bayesiaanse wetenschapper wel te verstaan, die naar de balans tussen beide elementen zoekt.\n\n\n\n\n\nSep 29, 2025\n\n\nHarrie Jonkman\n\n\n\n\n\n\n\n\n\n\n\n\nOp de voorste rij\n\n\n\nOnderwijs\n\n\n\nMoney, Lies, and God. Inside the movement to destroy American Democracy, het nieuwe boek van Katherine Stewart, is het verhaal van de anti-democratische beweging in Amerika. In het boek laat Stewart zien welke personen en organisaties hierbij betrokken zijn en welke activiteiten worden ondernomen om de democratie onderuit te halen. Geld en geloof, leugens en misinformatie spelen daarin mee en het onderwijs is daarbij belangrijk. Stewart beschrijft niet alleen deze anti-democratische beweging uitvoerig, ze laat ook zien wat we hiervan kunnen leren en wat we hebben te doen om de democratie te verdedigen.\n\n\n\n\n\nAug 26, 2025\n\n\nHarrie Jonkman\n\n\n\n\n\n\n\n\n\n\n\n\nEen nederige filosofie\n\n\n\nDemocratie\n\n\n\nHet is dit jaar honderd jaar geleden dat John Dewey’s Experience and Nature uitkwam, volgens Mark Johnson en Jay Schulkin een van de belangrijkste filosofische boeken ooit. Zij trekken zijn theorie van naturalisme in Mind in Nature. John Dewey, Cognitive Science, and a Naturalistic Philosophy for Living naar deze tijd toe en willen het boek betekenisvol maken voor de 21ste eeuw. Waarom het het betekenisvol is voor onze tijd blijft onduidelijk. Maar Mind in Nature is een hele mooie toelichting op Experience and Nature en heel geschikt om juist dit jaar te lezen.\n\n\n\n\n\nJul 25, 2025\n\n\nHarrie Jonkman\n\n\n\n\n\n\n\n\n\n\n\n\nBurgers opvoeden\n\n\n\nOnderwijs\n\n\n\nJongeren voorbereiden op en actief betrekken bij democratie vraagt maatschappelijke aandacht. Ouders kunnen daar een goede rol bij vervullen, schrijft Lindsey Cormack in haar nieuwe boek How to Raise a Citizen. (And why it’s up to you to do it). Ze laat zien hoe ouders dat kunnen doen en welke kennis daarbij nodig is. Het boek laat zien hoe we democratie van binnenuit kunnen verdedigen, een onderwerp waar tegenwoordig niet zo veel over wordt nagedacht.\n\n\n\n\n\nJun 27, 2025\n\n\nHarrie Jonkman\n\n\n\n\n\n\n\n\n\n\n\n\nIn gesprek over gelijkheid\n\n\n\nDemocratie\n\n\n\nThomas Piketty en Michael Sandel hebben zich allebei uitgebreid beziggehouden met het vraagstuk van gelijkheid, waarom het van belang is en hoe ermee om te gaan. Ze vullen elkaar op deze onderwerpen eerder aan dan dat ze van mening verschillen. Dat blijkt uit het lange gesprek dat ze met elkaar hierover voerden en in boekvorm is uitgegeven. Ook al levert dat gesprek geen nieuwe inzichten op, is het wel inspirerend om naar te ‘luisteren’.\n\n\n\n\n\nMay 27, 2025\n\n\nHarrie Jonkman\n\n\n\n\n\n\n\n\n\n\n\n\nKennis is macht\n\n\n\nOnderwijs\n\n\n\nDangerour Learning. The South’s Long War on Black Literacy is de geschiedenis van zwarte geletterdheid in het Zuiden van Amerika. Het is de lange geschiedenis van de strijd rond leren en onderwijs en rond vrijheid en democratie. Het gaat over de eerste rebellie, over hoe het Zuiden z’n eigen weg koos en hoe de blanke en zwarte bevolking steeds weer tegenover staan. Dat wat er in Amerika in het onderwijs op dit moment gebeurt komt niet uit de lucht vallen. Dit boek leert je veel daarover.\n\n\n\n\n\nApr 30, 2025\n\n\nHarrie Jonkman\n\n\n\n\n\n\n\n\n\n\n\n\nDemocratie en expertise\n\n\n\nDemocratie\n\n\n\nExpertise is belangrijk voor een democratische samenleving. Maar tegenwoordig wordt kennis niet meer serieus genomen en iedereen lijkt zelf expert te zijn geworden, schrjft Nichols in zijn boek The Death of Expertise. The Campaign against Estabilished. Knowledge and Why It Matters. Een democratie is gebaat bij een goede relatie tussen experts, burgers en politici. Die afstand is te groot geworden en Nichols probeert met zijn nieuwe boek deze afstand te verkleinen. Hij laat zien hoe het zover is gekomen en wat er nodig is om het onderlinge vertrouwen te herstellen. Het boek kwam eind 2024 uit. Of hij zelf hier ondertussen nog vertrouwen in heeft, kun je je afvragen. Hij laat wel goed zien hoe democratie en expertise elkaar nodig hebben en daarom alleen als is het waard om gelezen te worden.\n\n\n\n\n\nMar 31, 2025\n\n\nHarrie Jonkman\n\n\n\n\n\n\n\n\n\n\n\n\nDe privatisering van het onderwijs\n\n\n\nOnderwijs\n\n\n\nJosh Cowen schreef een boek over schoolvouchers en wat daarmee te maken heeft: The Privateers: How Billionaires created a culture of war and sold school vouchers. Cowen beschrijft de geschiedenis ervan die teruggaat tot in de vijftiger jaren van de vorige eeuw. De onderzoekseffecten ervan zijn bedroefend en de gevolgen voor de samenleving groot. Cowens analyse en inzichten zijn van een hoog niveau, zijn alternief valt wat tegen.\n\n\n\n\n\nFeb 26, 2025\n\n\nHarrie Jonkman\n\n\n\n\n\n\n\n\n\n\n\n\nVrijheid als het leven zelf\n\n\n\nDemocratie\n\n\n\nWat betekent het om vrij te zijn en wat komt daarbij kijken? In zijn nieuwe boek Over Vrijheid geeft Timothy Schnyder antwoorden op deze vragen. Bij vrijheid gaat het er niet om wat er niet is, maar wat er wel is. Het is belangrijk dat structuren, instituten en perspectieven mensen laten groeien en dat kan als daarin soevereiniteit, onvoorspelbaarheid, mobiliteit, feitelijkheid en solidariteit serieus worden genomen. Schnyder is duidelijk in wat hem voor ogen staat en doet enkele concrete voorstellen daarvoor. Over hoe de democratische ruimte weer met deze ideeën is te bezetten, laat hij zich niet uit.\n\n\n\n\n\nJan 30, 2025\n\n\nHarrie Jonkman\n\n\n\n\n\n\n\n\n\n\n\n\nDe evolutietheorie in het beklaagdenbankje\n\n\n\nOnderwijs\n\n\n\nIn de zomer van 1925 vindt er in Dayton-Tennessee het bekendste Amerikaanse proces van de twintigste eeuw plaats, het ‘apenproces’ waar de evolutietheorie van Darwin in het beklaagdenbankje staat. De evolutietheorie onderwijzen op scholen en colleges mag niet meer. Religie en wetenschap staan recht tegenover elkaar en de strijd houdt Amerika in zijn greep. Het boek Keeping the Faith. God, Democracy, and the Trial That Reveted a Nation van Branda Wineapple laat zien hoe verschillend wordt gedacht over cultuur, ethiek, religie en de rol van de staat. Wineapple trekt geen lijnen naar het heden en de toekomst en laat dat helemaal aan de lezer over. Met deze inzichten is dat goed te doen.\n\n\n\n\n\nDec 30, 2024\n\n\nHarrie Jonkman\n\n\n\n\n\n\n\n\n\n\n\n\nEen paar richtlijnen voor de toekomst\n\n\n\nDemocratie\n\n\n\nIn De kracht van gras bespreekt de filosoof Jan-Hendrik Bakker de dichtbundel Grasbladen van 19e eeuwse Amerikaanse dichter Walt Whitman en wat zijn denken over de persoon, de samenleving en de kosmos voor de onze tijd kan betekenen.\n\n\n\n\n\nNov 25, 2024\n\n\nHarrie Jonkman\n\n\n\n\n\n\n\n\n\n\n\n\nDe goede samenleving\n\n\n\nOnderwijs\n\n\n\nJoseph Stiglitz bekritiseert in zijn The Road to Freedom. Economics and the Good Society het neoliberalisme, zet daar zijn waardevolle economie tegenover en laat zien hoe hij tegen vrijheid, de goede samenleving en economie aankijkt en hoe de weg ernaartoe eruit ziet.\n\n\n\n\n\nOct 30, 2024\n\n\nHarrie Jonkman\n\n\n\n\n\n\n\n\n\n\n\n\nDe wereld waarin we leven\n\n\n\nDemocratie\n\n\n\nIn haar nieuwe boek Authocracy, INC waarschuwt de Pools/Amerikaanse historica/journaliste Anne Applebaum de democratische en vrije wereld voor de kracht van de opkomende autocratieën in de wereld. Ze laat in dit boek zien hoe het autocratische geloof er is gekomen en hoe het zichzelf in stand houdt. Ze is ervan overtuigd dat ze een ondermijnende kracht hebben op de democratische waarden in die landen en op deze waarden in andere landen in de wereld. Maar, vraagt zij zich af, wat betekent dit en wat moeten wij doen?\n\n\n\n\n\nSep 26, 2024\n\n\nHarrie Jonkman\n\n\n\n\n\n\n\n\n\n\n\n\nHoop en optimisme cultiveren\n\n\n\nOnderwijs\n\n\n\nIn Medemenselijk opvoeden vat Micha de Winter zijn pedagogische ideeën samen, kijkt hij om zich heen wat er op het gebied van opvoeding, onderwijs en vorming gebeurt, laat hij zien waaraan hijzelf gewerkt heeft, waar hij niets en waar hij juist wel veel mee op heeft. In dat nieuwe boek laat hij zien hoe je jonge mensen kunt voorbereiden op het leven in de moderne, democratische samenleving en wat daarvoor nodig is. Micha de Winter is daarover uitgesproken: medemenselijk opvoeding is essentieel voor een moderne democratische samenleving en daarvoor is er een samenlevingspedagogiek nodig, die hoop geeft en aan het vermogen van jongeren werkt om een actieve rol in de samenleving te spelen.\n\n\n\n\n\nAug 24, 2024\n\n\nHarrie Jonkman\n\n\n\n\n\n\n\n\n\n\n\n\nKants timmerkwerk\n\n\n\nDemocratie\n\n\n\nImmanuel Kant is de belangrijkste filosoof van de moderne tijd. Marcus Willashek schreef met Kant. De revolutie van het denken een toegankelijke inleiding over hem. In dertig hoofdstuk en vijf delen laat hij ons kennismaken met verschillende aspecten van zijn denken en bovenal zelf daarover nadenken. Hij maakt heel duidelijk waarom zijn denken voor onze tijd nog zo van belang is\n\n\n\n\n\nJul 28, 2024\n\n\nHarrie Jonkman\n\n\n\n\n\n\n\n\n\n\n\n\nDe wereld tegemoet met verwondering\n\n\n\nOnderwijs\n\n\n\nOver John Dewey is veel geschreven. De mooie en uitgebreide biografie van Martin Jay The Education of John Dewey. A biography kwam al enige jaren geleden uit en verscheen recent in een nieuwe uitgave. Jay deelt Dewey’s leven en werk in drie fasen op: Emergentie (1859-1893) is de periode waarin hij zijn stem vindt, Ervaring (1894-1916) is de periode waarin hij zijn stem laat horen en Engagement (1917-1952) is periode waarin hij gehoord wordt. Misschien is het niet de beste biografie over hem, maar het boek geeft wel een heel duidelijk en samenhangend portret van deze grote Amerikaanse filosoof, die het denken over onderwijs en democratie verandert.\n\n\n\n\n\nMay 28, 2024\n\n\nHarrie Jonkman\n\n\n\n\n\n\n\n\n\n\n\n\nDe liefde voor de mensheid\n\n\n\nDemocratie\n\n\n\nHet verlichte universalisme heeft zijn kracht en inspiratie verloren en niemand lijkt er nog in te geloven. Maar is er nog iets van die kracht te redden? Omri Boehm denkt van wel en schreef ter verdediging van dat universalisme het prachtige Radikaler Universalismus. Jenseits von Identität.\n\n\n\n\n\nMay 25, 2024\n\n\nHarrie Jonkman\n\n\n\n\n\n\n\n\n\n\n\n\nDe natuur van de mens\n\n\n\nOnderwijs\n\n\n\nBarend van Heusden schreef Theoretische cultuurwetenschap. Een inleiding waarin hij antwoord geeft op de vraag wat cultuur is, hoe het in elkaar zit, uit welke elementen het bestaat en hoe die elementen zich ten opzichte van elkaar verhouden. Zo’n inleiding op cultuurwetenschap is er volgens hem helemaal niet. Dat is een gemis; want als er niet zo’n theoretische basis is, is er ook geen gemeenschappelijke taal en dan wordt het wel heel moeilijk om overeind te blijven in de samenleving, de wetenschap en het onderwijs.\n\n\n\n\n\nApr 30, 2024\n\n\nHarrie Jonkman\n\n\n\n\n\n\n\n\n\n\n\n\nEen verruimde mentaliteit\n\n\n\nDemocratie\n\n\n\nWe Are Free to Change the World. Hannah Ahrendt’s Lessons in Love & Disobedience is een nieuwe en eigenwijze biografie over Hannah Ahrendt van Lyndsey Stonebridge. Het gaat in op een aantal centrale filosofische en politieke thema’s waar Hannah Arendt in haar leven mee wordt geconfronteerd en waarover ze schrijft. Stonebridge is met Ahrendt in gesprek en trekt het verhaal op bepaalde momenten naar het heden toe. Het boek behoort tot een van de beste boeken over Hannah Ahrendt.\n\n\n\n\n\nMar 29, 2024\n\n\nHarrie Jonkman\n\n\n\n\n\n\n\n\n\n\n\n\nBaasloos leven\n\n\n\nOnderwijs\n\n\n\nIn Civic Bargain. How Democracy Survives beschrijven Manville en Ober democratie als een systeem zonder baas en waarbij we het met elkaar regelen. Om te overleven zijn enkele voorwaarden noodzakelijk. Aan de hand van vier studies (Athene, Rome, Groot-Brittannië en Amerika) laten ze dat zien. Wanneer deze voorwaarden goed aanwezig zijn, zullen democratieën floreren. Wanneer ze losgelaten worden zullen\n\n\n\n\n\nFeb 20, 2024\n\n\nHarrie Jonkman\n\n\n\n\n\n\n\n\n\n\n\n\nEuropa, mijn Europa\n\n\n\nDemocratie\n\n\n\nMet Homelands. A Personal History of Europe schreef Timothy Garton Ash zijn liefdesverklaring aan Europa. Het is een persoonlijke geschiedenis geworden waarin TGA zijn stukken, notities, foto’s, gespreksverslagen, boeken en die van anderen er nog eens op heeft nageslagen om daar zijn verhaal van zijn tijd van te maken. Het is een liefdesverklaring geworden waar heel veel van is te leren, hoog nodig is deze tijd van dreiging en onduidelijkheid\n\n\n\n\n\nJan 28, 2024\n\n\nHarrie Jonkman\n\n\n\n\n\n\n\n\n\n\n\n\nWortels van het neoliberalisme\n\n\n\nDemocratie\n\n\n\nHet neoliberalisme is sinds de tachtiger jaren het overheersende maatschappelijke perstief dat het doen en laten in democratische landen bepaalt. In twee boeken wordt de geschiedenis van dat perspectief beschreven. Gary Gerstler beschrijft de Amerikaanse geschiedenis in The Rise and Fall of the Neoliberal Order, en Melink en Oudenampsen doen dat voor Nederand in hun boek Neoliberalisme. Een Nederlandse geschiedenis.\n\n\n\n\n\nDec 28, 2023\n\n\nHarrie Jonkman\n\n\n\n\n\n\n\n\n\n\n\n\nIngevaren verleden\n\n\n\nOnderwijs\n\n\n\nThe 1619 Project is een mozaïek van verhalen, argumenten, feiten, verbeeldingen, perspectieven en historische momenten. Het contrasteert de Amerikaanse idealen van gelijkheid, vrijheid en zelfbeschikking met de zwarte werkelijkheid van slavernij, geweld en onderdrukking. Het jaar 1619 verdient een plaats in het historisch besef van Amerika. The 1619 Project raakt de maatschappelijke achilleshiel van het land.\n\n\n\n\n\nNov 30, 2023\n\n\nHarrie Jonkman\n\n\n\n\n\n\n\n\n\n\n\n\nIn eigen handen\n\n\n\nDemocratie\n\n\n\nIn Democracy Awakening beschrijft Heather Cox-Richardson de geschiedenis van huidige crisis in de Amerikaanse democratie en hoe het pad geëffend wordt tot het autoritarisme. Het boek gaat daarbij uitgebreid in op het tijdperk Trump en hoe hij uiteindelijk het autoritarisme de Republikeinse partij binnenbrengt. Democracy Awakening zet belangrijke historische gebeurtenissen van de laatste jaren nog eens op rij en laat zien wat een autoritair bewind betekent. Tot slot gaat het boek in op de geschiedenis van de Amerikaanse democratie zelf vanaf de Onafhankelijkheidsverklaring, over de successen en de vooruitgang, net zo goed als over de aanvallen erop. Democratie vraagt onderhoud, waar ook ter wereld.\n\n\n\n\n\nOct 30, 2023\n\n\nHarrie Jonkman\n\n\n\n\n\n\n\n\n\n\n\n\nLuisteren en leren\n\n\n\nOnderwijs\n\n\n\nIn Amerika is het klimaat zo veranderd dat er nauwelijks nog normaal met elkaar over onderwijs gediscussieerd kan worden. Mensen staan er recht tegenover elkaar en er wordt niet meer naar elkaar geluisterd en er wordt niet meer van elkaar geleerd. In *A Search for Common Ground. Conversations About the Toughest Questions in K-12 Education gaan twee onderwijsexperts (Pedro Noguera en Rick Hess) met hele verschillende achtergronden en visies in gesprek met elkaar over belangrijke hedendaagse onderwijsdiscussiepunten. Verschillen worden duidelijk gemaakt en hier en daar groeien ze in het gesprek naar elkaar toe. Over of het gesprek een gezamenlijke ondergrond voor de langere termijn biedt waarnaar ze op zoek zijn, kan sterk worden getwijfeld.\n\n\n\n\n\nSep 28, 2023\n\n\nHarrie Jonkman\n\n\n\n\n\n\n\n\n\n\n\n\nEen favoriete filosoof\n\n\n\nDemocratie\n\n\n\nIn het vriendenboek Dedicated to the Life and Work of RICHARD J. BERSTEIN kijken studenten, vrienden, collega’s terug op het leven en werk van Richard J. Bernstein, de bekende Amerikaanse filosoof die een jaar geleden is overleden. Het zijn persoonlijke herinneringen aan Bernstein, het gaat in op zijn inspiratiebronnen en maakt duidelijk waar deze pragmatist voor stond. Het boek laat nog eens zien waarom Richard J. Bernstein zo’n interessante eigentijdse filosoof was en waarom zijn denken van waarde is voor deze moderne tijd\n\n\n\n\n\nAug 23, 2023\n\n\nHarrie Jonkman\n\n\n\n\n\n\n\n\n\n\n\n\nDe adem van een possiblist\n\n\n\nOnderwijs\n\n\n\nIn Ronduit. Overpeinzingen van een possiblist schetst Carolien Pauwels de werelden waarin zij zich in haar leven heeft bewogen en haar gedachten daarover. Het is een boek over mens worden en krachtige samenlevingen van een kind van de Verlichting, een humanist en possiblist, die denkt dat we de wereld kunnen veranderen en verbeteren.\n\n\n\n\n\nJul 27, 2023\n\n\nHarrie Jonkman\n\n\n\n\n\n\n\n\n\n\n\n\nVrijheid, gelijkheid en broederschap\n\n\n\nDemocratie\n\n\n\nHoe ziet een betere en eerlijkere samenleving eruit? John Rawls heeft hier een theorie voor ontwikkeld en Daniel Chandler blaast in zijn nieuwe boek Free and Equal. What Would a Fair Society Look Like? hier nieuw leven in. Niet alleen beschrijft hij deze rechtvaardigheidstheorie heel helder, ook laat hij zien wat dit voor ons nu zou kunnen betekenen. Wat dit boek zo sterk maakt is de coherentie en samenhang in denken over wie we zouden kunnen zijn.\n\n\n\n\n\nJun 24, 2023\n\n\nHarrie Jonkman\n\n\n\n\n\n\n\n\n\n\n\n\nDe moderne tijd van Daniel Bell\n\n\n\nDemocratie\n\n\n\nNet zoals Marx, Weber en Durkheim de negentiende eeuw hebben beschreven, heeft Daniel Bell de twintigste eeuw beschreven. Hoe keek hij tegen de moderne tijd aan en wat is de betekenis van zijn werk voor de huidige tijd? Over die vragen was er enkele jaren geleden een congres en daarover stelden Starr en Zelizer het boek Defining the Age. Daniel Bell, His Time and Ours samen.\n\n\n\n\n\nMay 24, 2023\n\n\nHarrie Jonkman\n\n\n\n\n\n\n\n\n\n\n\n\nVolhardende inspanning\n\n\n\nOnderwijs\n\n\n\nSuccesvolle onderwijsvernieuwing vraagt niet om snelle en makkelijke oplossingen van buitenaf. Het vraagt om rustig en stapsgewijs werken vanuit het onderwijs zelf. Wat hebben succesvolle onderwijsvernieuwingen met elkaar gemeen en waar zijn ze op gebaseerd? In Disrupting Disruption. The Steady Work of Transforming Schools beschrijven Kirp e.a. drie succesvolle onderwijsvernieuwingen en geven ze antwoord op deze vragen.\n\n\n\n\n\nApr 30, 2023\n\n\nHarrie Jonkman\n\n\n\n\n\n\n\n\n\n\n\n\nDe aanval als verdediging\n\n\n\nDemocratie\n\n\n\nHet liberalisme wordt door rechts en links aangevallen. Francis Fukuyama verdedigt het in zijn Liberalism and its disontents. Hij definieert het liberalisme, schetst in het kort de ontwikkeling ervan, laat zien waar hedendaagse ontevredenheid uit bestaat en hoe wij het weer eigentijds kunnen maken. Fukuyama heeft het boek kraakhelder geschreven en kijkt daarbij meer naar de bedreigingen binnen dan buiten de eigen grenzen.\n\n\n\n\n\nApr 23, 2023\n\n\nHarrie Jonkman\n\n\n\n\n\n\n\n\n\n\n\n\nHet ongemak onder de ogen zien\n\n\n\nOnderwijs\n\n\n\nIn haar nieuwe boek Onderwijs maakt het verschil-Kansengelijkheid in het Nederlandse onderwijs geeft Louise Elffers antwoorden op enkele vragen die samenhangen met het vraagstuk van ongelijkheid in het onderwijs: hoe werkt kansengelijkheid, hoe kijken we tegen kansengelijkheid aan, hoe gaan we met kansengelijkheid om en wat moeten we aan kansengelijkheid doen? Een leerzame analyse, maar wel één die zich enkel binnen de muren van het onderwijs afspeelt en ons niet laat begrijpen hoe het zover heeft kunnen komen.\n\n\n\n\n\nMar 28, 2023\n\n\nHarrie Jonkman\n\n\n\n\n\n\n\n\n\n\n\n\nDe lange mars naar meer gelijkheid\n\n\n\nDemocratie\n\n\n\nIn A Brief History of Equality vat Thomas Piketty zijn ideeën over gelijkheid samen. In het compacte en heldere boek vertelt hij door wie hij in zijn werk is beïnvloed en waar zijn gedachten op zijn gebaseerd. Hij gaat in op de geschiedenis van gelijkheid en ongelijkheid en definieert waar het omgaat in zijn participerend socialisme dat hij bepleit. Indrukwekkend en stimulerend is het werk van Piketty altijd, maar waarom worden deze ideeën niet breed opgepakt? Het kapitalisme zit ingenieus in elkaar.\n\n\n\n\n\nMar 23, 2023\n\n\nHarrie Jonkman\n\n\n\n\n\n\n\n\n\n\n\n\nWaarheid, vertrouwen en objectiviteit\n\n\n\nOnderwijs\n\n\n\nMargaret Sullivan is een bekende Amerikaanse journalist die onder andere werkte voor de Buffulo News, New York Times en de Washington Post. Zij heeft haar ervaringen in haar journalistieke memoires beschreven met veel aandacht voor wat er de laatste jaren is gebeurd is, hoe de journalistiek onder vuur kwam te liggen en het vertrouwen verloor. In Newsroom confidential beschrijft ze haar zorgen, de lessen die zij geleerd heeft en verdedigt ze het belang van onafhankelijke en onpartijdige journalistiek voor moderne democratie.\n\n\n\n\n\nFeb 28, 2023\n\n\nHarrie Jonkman\n\n\n\n\n\n\n\n\n\n\n\n\nMr. America\n\n\n\nDemocratie\n\n\n\nOlivier Zunz schreef een biografie over het publieke leven van Alexis de Toqueville: The Man who Understood Democracy. The Life of Alexis de Toqueville. Zijn reis door America inspireerde Tocqueville om kritisch te kijken naar de vastgeroeste aristocratische samenleving waar rechten bij geboorte worden meegegeven en op te komen voor een samenleving waarin mensen met elkaar en op eigen kracht verder komen. Toqueville liet ons in de negentiende eeuw op een andere manier tegen de samenleving en democratie aankijken. Maar hoe?\n\n\n\n\n\nFeb 15, 2023\n\n\nHarrie Jonkman\n\n\n\n\n\n\n\n\n\n\n\n\nHé jij, kijk daar eens\n\n\n\nOnderwijs\n\n\n\nGert Biesta is een Nederlandse onderwijsfilosoof die in Schotland, Ierland en Nederland werkt met een herkenbare stem in onderwijsdiscussies vandaag de dag. Onderwijs is voor hem veel meer dan kennis en vaardigheden overbrengen. Het is de plaats waar leerlingen zichzelf ontdekken en zich weten te verhouden tot de sociale en natuurlijke wereld. Op school ontmoeten leerlingen zichzelf in relatie tot de wereld. Biesta stelt wereldgericht onderwijs voor, maar waar gaat het dan in zijn wereldgericht onderwijs om, wat betekent dat voor het onderwijs, waar richt Biesta zich precies op en hoe kan zijn onderwijs vorm krijgen? In zijn nieuwe boek Wereldgericht onderwijs geeft hij antwoorden op deze vragen.\n\n\n\n\n\nJan 31, 2023\n\n\nHarrie Jonkman\n\n\n\n\n\n\n\n\n\n\n\n\nWij, de toekomst\n\n\n\nDemocratie\n\n\n\nHoe maken we ons verantwoordelijk voor de toekomst? Uiteindelijk hebben we nog maar een korte tijd geleefd, de meeste mensen moeten nog komen en naar hen hebben we verplichtingen. Met What we owe the future rekt William MacAskill ons maatschappelijk en toekomstperspectief op, laat hij zien hoe we de koers kunnen verleggen, welke problemen we serieus moeten nemen en wat we kunnen doen. Bij het schrijven over zoveel onzekerheid kan het niet anders dat je soms uit de bocht vliegt. Maar, het is zo goed dat hij ons buiten onszelf om laat nadenken.\n\n\n\n\n\nJan 15, 2023\n\n\nHarrie Jonkman\n\n\n\n\n\nNo matching items"
  },
  {
    "objectID": "about.html",
    "href": "about.html",
    "title": "Over dit blog",
    "section": "",
    "text": "Democratie en onderwijs\n\n… embody an endeavor to detect and state the ideas implied in a democratic society and to apply these ideas to the problems of the enterprise of eduction (John Dewey, Preface Democracy and Education, 1916)\n\nIn 2023 ben ik begonnen met een recensieblog over boeken die over democratie en onderwijs gaan. Dit blog zal de komende maanden verder vorm krijgen. Daarbij neem ik mij voor om regelmatig iets te schrijven over bijzondere boeken die dan wel over democratie dan wel over onderwijs gaan.\n\nHet werk van John Dewey, Lawrence Cremin en Diana Ravitch hou ik daarbij in het achterhoofd. Bij alle drie gaat het om de samenhang en interactie tussen democratie en onderwijs. John Dewey koppelt de groei en bloei van een samenleving aan wetenschappelijke en maatschappelijke ontwikkelingen en de wijze waarop onderwijs in die ontwikkelingen serieus wordt. Lawrence Cremin was leerling en is sterk beïnvloed door John Dewey. Cremin had daarbij oog voor de sociaal historische wortels van het openbaar onderwijs en keek heel breed tegen onderwijs aan. Hij had ook oog voor andere instituten waardoor mensen onderwezen werden (jeugdgroepen, bibliotheken en kranten bv). Diana Ravitch staat weer in de voetsporen van deze twee giganten. Eerst als rustige onderwijshistorica en steeds meer als activistische verdediger van het openbare onderwijs als belangrijke voorwaarde van een goed functionerende democratie."
  },
  {
    "objectID": "posts/post-with-code/index.html",
    "href": "posts/post-with-code/index.html",
    "title": "Post With Code",
    "section": "",
    "text": "This is a post with executable code.\n\n1 + 1\n\n[1] 2"
  },
  {
    "objectID": "posts/welcome/index.html",
    "href": "posts/welcome/index.html",
    "title": "Welcome To My Blog",
    "section": "",
    "text": "This is the first post in a Quarto blog. Welcome!\n\nSince this post doesn’t specify an explicit image, the first image in the post will be used in the listing page of posts."
  },
  {
    "objectID": "posts/01_01_23_Wij_toekomst/Wijtoekomst.html",
    "href": "posts/01_01_23_Wij_toekomst/Wijtoekomst.html",
    "title": "Wij, de toekomst",
    "section": "",
    "text": "Hoe maken we ons verantwoordelijk voor de toekomst? Uiteindelijk hebben we nog maar een korte tijd geleefd, de meeste mensen moeten nog komen en naar hen hebben we verplichtingen. Met What we owe the future rekt William MacAskill ons maatschappelijk en toekomstperspectief op, laat hij zien hoe we de koers kunnen verleggen, welke problemen we serieus moeten nemen en wat we kunnen doen. Bij het schrijven over zoveel onzekerheid kan het niet anders dat je soms uit de bocht vliegt. Maar, het is zo goed dat hij ons buiten onszelf om laat nadenken.\n\n\nEen samenleving groeit groots als oude mensen bomen platen onder welke schaduwen ze nooit zullen zitten (p. 17)\n\nOnlangs las ik een boek van William David MacAskill. Hij is een jonge, 35-jarige Schotse filosoof en ethicus die een boek heeft geschreven over de grote tijd die na ons komt. MacAskill houdt zich bezig met effectief altruïsme en is beïnvloed door mensen als Peter Singer en Derek Parfit. Hij wil dat onze menselijke waarden en moraliteit zich richten op de verre toekomst, veel verder dan we ons kunnen voorstellen. Het is nogal wat als je na wilt denken over de honderden miljoenen jaren die resten totdat er geen leven op aarde meer mogelijk is of de tientallen triljoenen jaren totdat het licht definitief uitgaat. Over die tijd schrijft hij. Bij dit soort tijdsperspectieven houdt in ieder geval mijn denken op, maar daar gaat het niet om hier. Het gaat MacAskill erom dat we ons verplaatsen in de schoenen van anderen die na ons komen en dat hun belangen onze belangen worden. Want wat we nu doen beïnvloedt het leven van velen die na ons komen en daarom moeten we nu wijs handelen. Dat kan een mooie toekomst zijn, een slechte toekomst of iets ertussenin. Dat is ongewis. Met ons handelen hebben we daarop wel invloed. Wij zijn maar een kleine minderheid ten opzichte van allen die nog komen en we hebben de plicht de wereld rechtvaardig en mooi achter te laten. MacAskill rekt niet alleen ons denken op, hij laat ook zien wat goed is om te doen.\n\nDe onderbouwing voor zijn pleidooi van langetermijndenken is simpel van aard: Mensen van de toekomst tellen mee, dat zijn er heel veel en wij kunnen hun leven beter maken. In de toekomst komen er nog tienduizend keer zo veel mensen als er tegenwoordig zijn (dat waren er volgens mij acht miljard ergens in november 2022). Met technologie en aanpassing van de moraal is het welzijn van mensen erop vooruitgegaan. Net zoals ons leven vorm heeft gekregen door hoe onze voorgangers in duizenden jaren ons leven hebben vormgegeven, zo vormen wij mede het leven van hen die na ons komen. Daarom is het zo belangrijk hier met elkaar goed over na te denken en te bepalen hoe we ons handelen effectief kunnen maken. Het raamwerk voor acties dat hij voorstaat omvat significantie (wat is de toegevoegde waarde), persistentie (hoe lang houdt het resultaat stand) en contingentie (wat zou het zonder die acties betekenen). Tegelijkertijd hangt de invloed van deze elementen weer samen met de tijd waarin we leven. Hij stelt dat we in een plastische en kneepbare tijd leven waarin het handelen veel invloed kan hebben. Het is daarom ook begrijpelijk dat MacAskill geïnteresseerd is in grote maatschappelijke veranderingen zoals de afschaffing van de slavernij. Een verandering die in gang gebracht is door een kleine groep Quakers en waar activisten, schrijvers, wetenschappers en politici aan hebben bijgedragen. Met z’n allen hebben zij ervoor gezorgd dat wij daar anders tegenaan zijn gaan kijken en ons anders zijn gaan gedragen. Tegelijk kan het ook zijn dat aangepaste waarden zich gaan vastzetten die bekrompen, parochiaal en niet-reflectief zijn en daar moeten we ons van bewust zijn. Door het boek heen presenteert MacAskill vier zeer verschillende maatschappelijke problemen die onze aandacht vragen: pandemieën en (natuurlijke en industriële) ziekteverwekkers, nucleaire oorlogen en biowapens, klimaatverandering en kunstmatige intelligentie. Die kunnen ervoor zorgen dat ons leven en onze civilisatie uitsterft, instort dan wel stagneert. Als je alleen daar al aan denkt kun je je niet voorstellen dat we nog zo lang te gaan hebben. Toch is MacAskill gematigd positief hierover als we de risico’s maar zo klein mogelijk houden en onze waarden aanpassen aan wat nodig is. Het is waard op te komen voor de belangen van de toekomst wanneer het leven goed genoeg is. Uit de verschillende soorten onderzoeken die er internationaal gedaan zijn, valt op te maken dat veruit de meeste mensen hun welzijn als positief ervaren. Sinds de Industriële Revolutie is er een opwaartse trend in dat welzijn vast te stellen en MacAskill verwacht dat dit ook zal gelden voor de komende honderd jaar. Dat geldt dan voor mensen. Over het welzijn van wilde dieren kunnen we zoiets niet zeggen, terwijl we over het welzijn van dieren op en rond boerderijen in de wereld echt niet positief kunnen zijn. Wel weer positief kunnen we zijn over zaken als democratie en wetenschappelijke vooruitgang(hoewel, vraag ik mij dan af, maar goed). Voor een slechte toekomst zouden we bevreesd moeten zijn, tegelijkertijd is hij optimistisch over een positieve ontwikkeling. Het laatste deel van zijn boek gaat over de acties en interventies die deze tijd vragen. Hij zegt daar zelf ook over dat deze met veel onzekerheid zijn omgeven. Van zaken als bijvoorbeeld kunstmatige intelligentie weten we niet goed hoe we de voordelen tegen de nadelen kunnen afwegen. Van bepaalde gevolgen zijn we ons nog niet eens bewust en van bepaalde oplossingen weten weer niet eens alle gevolgen. Over pandemieën en klimaatverandering weten we heel veel en over tegengaan van oorlogen en gevolgen van kunstmatige intelligentie weten we heel weinig. Dan zijn er ook weer verschillende manieren om problemen tegen te gaan, zoals het aanpassen van ons gedrag, doneren aan goede organisaties, acties ondernemen, ideeën verspreiden of kinderen krijgen. Effectief altruïsme heeft vooral zin als we blijven doen wat goed is om te doen en waarvan we weten dat het werkt, onze opties openhouden en blijven leren.\n\nNadenken over de toekomst kun je niet baseren op observaties en kan niet anders dan speculatief zijn. Weinigen durven zich hieraan te wagen. MacAskill wel. In dit boek doet hij uitspraken waarvan je denkt, waar is dat nu op gebaseerd en hoe komt hij nou hier weer aan. Wanneer je het boek leest, hoor je mensen hardop vragen: waar durft deze jongeman zich mee bezig te houden en is dit allemaal niet al te makkelijk gedacht? Voor mij zijn dat niet zulke belangrijke vragen. Met dit boek leer je voorbij jezelf en jouw kleine wereld te kijken en denken. MacAskill laat zien wat we samen kunnen doen en wat inspanningen van nu voor anderen later opleveren. Ik vermoed dat hij vooral jonge mensen enthousiast maakt om zich voor anderen in te zetten (‘Nou-als jij het niet doet, wie dan?’) en een maatschappelijke beweging op gang brengt die opkomt voor de belangen van de kinderen van de kleinkinderen en zij die nog geboren moeten worden. We zijn niet alleen verantwoordelijk voor ons erfgoed en eigen leven, maar ook voor wat na ons geboren wordt.\n\nMacAskill, W. (2022). What we owe the future. New York, Basic Books. 448 pagina’s,"
  },
  {
    "objectID": "posts/02_01_23_Hé_jij/Hejij.html",
    "href": "posts/02_01_23_Hé_jij/Hejij.html",
    "title": "Hé jij, kijk daar eens",
    "section": "",
    "text": "Gert Biesta is een Nederlandse onderwijsfilosoof die in Schotland, Ierland en Nederland werkt met een herkenbare stem in onderwijsdiscussies vandaag de dag. Onderwijs is voor hem veel meer dan kennis en vaardigheden overbrengen. Het is de plaats waar leerlingen zichzelf ontdekken en zich weten te verhouden tot de sociale en natuurlijke wereld. Op school ontmoeten leerlingen zichzelf in relatie tot de wereld. Biesta stelt wereldgericht onderwijs voor, maar waar gaat het dan in zijn wereldgericht onderwijs om, wat betekent dat voor het onderwijs, waar richt Biesta zich precies op en hoe kan zijn onderwijs vorm krijgen? In zijn nieuwe boek Wereldgericht onderwijs geeft hij antwoorden op deze vragen.\n\n\nElke leraar moet leren te stoppen met lesgeven als de tijd er rijp voor is. Dit is een moeilijke kunst. Weinigen zijn in staat om de realiteit voor zich te laten spreken als het zover is. (Bertolt Brecht, p. 183).\n\nGert Biesta schrijft al langer dat we eigenlijk geen aandacht meer hebben voor wat onderwijs tot onderwijs maakt. Op dat wat en waartoe onderwijs er eigenlijk is, weten we maar beperkt een antwoord te geven. Het lijkt allemaal om resultaten en opbrengsten te gaan. Zo hebben we met z’n allen enkel aandacht voor het proces van objectivicatie in plaats van subjectivicatie waarover hij het zelf liever heeft. Over de brede opdracht van het onderwijs zijn er natuurlijk al verschillende gedachten geweest. In het oude Griekenland ging het er vooral om vrije mannelijke leerlingen van goed burgerschap te voorzien en in de Verlichting was het zaak om leerlingen zelf te leren nadenken. In onze tijd drukt Auschwitz nog steeds een zware stempel op hoe we tegen het onderwijs aankijken. Eenduidig is het antwoord niet. De een wil een nieuw maatschappelijk drama voorkomen, de ander wil dat leerlingen leren omgaan met vrijheid. Voor Biesta zelf is het duidelijk dat we in een natuurlijke en sociale wereld leven, die niet direct door onszelf is gemaakt en die ons zowel mogelijkheden als beperkingen biedt. Op drie manieren hebben we daarmee om te gaan. Via kwalificatie rusten we kinderen toe om binnen de wereld te handelen en te opereren en via socialisatie leren ze zich op een geschikte wijze te gedragen. De vraag van subjectificatie, de derde manier, hangt er altijd maar een beetje bij. Voor Biesta gaat het vooral om dat existentiële element van ‘thuis proberen te zijn in de wereld’.\n\nOnderwijs komt de samenleving niet op een eenzijdige manier ten goede. Op de kapitalistische impulssamenleving van tegenwoordig is namelijk van alles aan te merken. Daarom is het goed als kinderen koppigheid aanleren en weerstand weten te bieden tegen verlangens. Een kritische houding, zeg maar, ook al noemt hij dat zelf niet zo. Het gaat in het onderwijs niet in de eerste plaats om cultiveren, belangrijker is het als het onderwijs leerlingen leert mens te zijn. Voor Biesta is het daarom niet zo interessant als mensen weten wie ze zijn, veel interessanter is hoe ze zijn en wat ze doen met wat ze geleerd hebben, vooral in situaties die er maatschappelijk toe doen. Biesta gebruikt er soms zware fenomenologische en existentiële taal voor als hij het erover heeft en praat over ‘dat ik dan uiteindelijk als ik word aangesproken en ik word uitgenodigd om te handelen, ik dan kom opdagen en doe wat ik volgens mij het beste kan doen’. In het huidige onderwijs gaat het volgens Biesta om leren en de leerlingen en het onderwijsbeleid dat hierbij hoort, wordt van bovenaf wordt aangestuurd. Het gaat in ieder geval niet om de relatie tussen leraren, lesgeven en curriculum en om de praktijk van het onderwijs. Leren is zo een lege procesterm geworden en daarom weten we geen antwoord meer te geven op de vraag wat en waartoe er geleerd moet worden. Bij subjectificatie, waar Biesta dan de nadruk op legt, gaat het om vrijheid maar niet om vrijheid om te doen en laten wat je wilt. Het gaat om vrijheid iemand te zijn in en met de natuurlijke en sociale wereld waarin we leven. De ideeën van Biesta zijn heel populair in het onderwijs zelf. Dat Biesta zo populair is komt natuurlijk omdat hij onderwijzers een duidelijk rol geeft. Zij ondersteunen de volwassenwording van leerlingen in en met de wereld. Zij laten leerlingen wat zien en richten zich tegelijk op individuele leerlingen. Onderwijzers handelen communicatief, zowel qua inhoud als proces. Zo dragen ze eraan bij dat leerlingen de blik ergens op richten en iets doen met waar hen op gewezen wordt. Onderwijzers geven leerlingen allicht iets waar ze zelf niet naar op zoek waren, maar wat mogelijk wel heel erg bij hen past. Zo brengen onderwijzers leerlingen voorbij hun huidige begrip, leren leerlingen zichzelf te zijn en te worden en om te gaan met hun passies. Zo krijgen onderwijzers hun eigen passie ook terug. Met het wereldgericht onderwijs legt Biesta existentiële en onderwijspedagogische kwesties terug op tafel. Biesta heb ik al eens eerder een eigentijdse Langeveld genoemd en ook bij het lezen van dit boek komt die gedachte op. Deze tijd vraagt om een pedagogische onderwijsvisie die zich verhoudt ten opzichte van de sociale en natuurlijke wereld, vindt hij. De maatschappelijke vraagstukken zijn groot en er is volgens Biesta een generatie nodig die daar op een volwassen wijze mee weet om te gaan. Tegelijkertijd wil hij het gesprek aangaan over lesgeven en onderwijzen want daar hoort een goed gesprek over gevoerd te worden. Teveel hebben wij ons afgevraagd wat wij van de wereld willen. In het wereldgericht onderwijs draait Biesta dat om zodat het onderwijs leerlingen laat ontdekken wat de wereld van ons wil en wat de wereld van ons vraagt. Biesta wil een praktisch perspectief bieden ook al kun je je afvragen of het zo praktisch is. In alles stelt hij het waarom en het hoe centraal.\n\nHet boek is niet altijd even makkelijk te lezen en soms vraag je je af waar hij het precies over heeft. Hoezo is het onderwijs bijvoorbeeld de afgelopen jaren steeds kantianer geworden? Het stelt mij gerust dat het hem zelf ook veel tijd heeft gekost dat existentiële aspect te doorgronden en er een eigen taal voor te vinden. Regelmatig snap ik hem goed, dan weer ontglipt het mij, ook omdat het niet altijd mijn taal is. Maar ik heb nog even tijd, geloof ik. Hij plaatst zichzelf binnen een heel duidelijk en strak afgepast kader met z’n eigen taal(fenomenologie, existentialsme) en schuwt woorden te gebruiken die we in andere perspectieven veel tegenkomen. Een beetje benauwd krijg ik het dan soms wel dan. Op andere momenten vind ik het boek weinig concreet. Hij komt met enkele voorbeelden, die zelf meer algemeen pedagogisch dan onderwijskundig zijn. Toch vind ik het een prettig eigenwijs boek dat jou als lezer fris naar zaken doet kijken. Je weet ook dat het veel mensen in het onderwijs zal inspireren. Biesta wil het onderwijs weer tijd en ruimte geven. Uiteindelijk ben ik het zeer met hem eens dat een moderne democratische samenleving daar in ieder geval bij gebaat is.\n\nBiesta, G. (2022). Wereldgericht onderwijs. Een visie voor vandaag. Culemborg: Phronese."
  },
  {
    "objectID": "posts/2_1_23_Hé_jij/Hejij.html",
    "href": "posts/2_1_23_Hé_jij/Hejij.html",
    "title": "Hé jij, kijk daar eens",
    "section": "",
    "text": "Elke leraar moet leren te stoppen met lesgeven als de tijd er rijp voor is. Dit is een moeilijke kunst. Weinigen zijn in staat om de realiteit voor zich te laten spreken als het zover is. (Bertolt Brecht, p. 183).\n\nGert Biesta schrijft al langer dat we eigenlijk geen aandacht meer hebben voor wat onderwijs tot onderwijs maakt. Op dat wat en waartoe onderwijs er eigenlijk is, weten we maar beperkt een antwoord te geven. Het lijkt allemaal om resultaten en opbrengsten te gaan. Zo hebben we met z’n allen enkel aandacht voor het proces van objectivicatie in plaats van subjectivicatie waarover hij het zelf liever heeft. Over de brede opdracht van het onderwijs zijn er natuurlijk al verschillende gedachten geweest. In het oude Griekenland ging het er vooral om vrije mannelijke leerlingen van goed burgerschap te voorzien en in de Verlichting was het zaak om leerlingen zelf te leren nadenken. In onze tijd drukt Auschwitz nog steeds een zware stempel op hoe we tegen het onderwijs aankijken. Eenduidig is het antwoord niet. De een wil een nieuw maatschappelijk drama voorkomen, de ander wil dat leerlingen leren omgaan met vrijheid. Voor Biesta zelf is het duidelijk dat we in een natuurlijke en sociale wereld leven, die niet direct door onszelf is gemaakt en die ons zowel mogelijkheden als beperkingen biedt. Op drie manieren hebben we daarmee om te gaan. Via kwalificatie rusten we kinderen toe om binnen de wereld te handelen en te opereren en via socialisatie leren ze zich op een geschikte wijze te gedragen. De vraag van subjectificatie, de derde manier, hangt er altijd maar een beetje bij. Voor Biesta gaat het vooral om dat existentiële element van ‘thuis proberen te zijn in de wereld’.\n\nOnderwijs komt de samenleving niet op een eenzijdige manier ten goede. Op de kapitalistische impulssamenleving van tegenwoordig is namelijk van alles aan te merken. Daarom is het goed als kinderen koppigheid aanleren en weerstand weten te bieden tegen verlangens. Een kritische houding, zeg maar, ook al noemt hij dat zelf niet zo. Het gaat in het onderwijs niet in de eerste plaats om cultiveren, belangrijker is het als het onderwijs leerlingen leert mens te zijn. Voor Biesta is het daarom niet zo interessant als mensen weten wie ze zijn, veel interessanter is hoe ze zijn en wat ze doen met wat ze geleerd hebben, vooral in situaties die er maatschappelijk toe doen. Biesta gebruikt er soms zware fenomenologische en existentiële taal voor als hij het erover heeft en praat over ‘dat ik dan uiteindelijk als ik word aangesproken en ik word uitgenodigd om te handelen, ik dan kom opdagen en doe wat ik volgens mij het beste kan doen’. In het huidige onderwijs gaat het volgens Biesta om leren en de leerlingen en het onderwijsbeleid dat hierbij hoort, wordt van bovenaf wordt aangestuurd. Het gaat in ieder geval niet om de relatie tussen leraren, lesgeven en curriculum en om de praktijk van het onderwijs. Leren is zo een lege procesterm geworden en daarom weten we geen antwoord meer te geven op de vraag wat en waartoe er geleerd moet worden. Bij subjectificatie, waar Biesta dan de nadruk op legt, gaat het om vrijheid maar niet om vrijheid om te doen en laten wat je wilt. Het gaat om vrijheid iemand te zijn in en met de natuurlijke en sociale wereld waarin we leven. De ideeën van Biesta zijn heel populair in het onderwijs zelf. Dat Biesta zo populair is komt natuurlijk omdat hij onderwijzers een duidelijk rol geeft. Zij ondersteunen de volwassenwording van leerlingen in en met de wereld. Zij laten leerlingen wat zien en richten zich tegelijk op individuele leerlingen. Onderwijzers handelen communicatief, zowel qua inhoud als proces. Zo dragen ze eraan bij dat leerlingen de blik ergens op richten en iets doen met waar hen op gewezen wordt. Onderwijzers geven leerlingen allicht iets waar ze zelf niet naar op zoek waren, maar wat mogelijk wel heel erg bij hen past. Zo brengen onderwijzers leerlingen voorbij hun huidige begrip, leren leerlingen zichzelf te zijn en te worden en om te gaan met hun passies. Zo krijgen onderwijzers hun eigen passie ook terug. Met het wereldgericht onderwijs legt Biesta existentiële en onderwijspedagogische kwesties terug op tafel. Biesta heb ik al eens eerder een eigentijdse Langeveld genoemd en ook bij het lezen van dit boek komt die gedachte op. Deze tijd vraagt om een pedagogische onderwijsvisie die zich verhoudt ten opzichte van de sociale en natuurlijke wereld, vindt hij. De maatschappelijke vraagstukken zijn groot en er is volgens Biesta een generatie nodig die daar op een volwassen wijze mee weet om te gaan. Tegelijkertijd wil hij het gesprek aangaan over lesgeven en onderwijzen want daar hoort een goed gesprek over gevoerd te worden. Teveel hebben wij ons afgevraagd wat wij van de wereld willen. In het wereldgericht onderwijs draait Biesta dat om zodat het onderwijs leerlingen laat ontdekken wat de wereld van ons wil en wat de wereld van ons vraagt. Biesta wil een praktisch perspectief bieden ook al kun je je afvragen of het zo praktisch is. In alles stelt hij het waarom en het hoe centraal.\n\nHet boek is niet altijd even makkelijk te lezen en soms vraag je je af waar hij het precies over heeft. Hoezo is het onderwijs bijvoorbeeld de afgelopen jaren steeds kantianer geworden? Het stelt mij gerust dat het hem zelf ook veel tijd heeft gekost dat existentiële aspect te doorgronden en er een eigen taal voor te vinden. Regelmatig snap ik hem goed, dan weer ontglipt het mij, ook omdat het niet altijd mijn taal is. Maar ik heb nog even tijd, geloof ik. Hij plaatst zichzelf binnen een heel duidelijk en strak afgepast kader met z’n eigen taal(fenomenologie, existentialsme) en schuwt woorden te gebruiken die we in andere perspectieven veel tegenkomen. Een beetje benauwd krijg ik het dan soms wel dan. Op andere momenten vind ik het boek weinig concreet. Hij komt met enkele voorbeelden, die zelf meer algemeen pedagogisch dan onderwijskundig zijn. Toch vind ik het een prettig eigenwijs boek dat jou als lezer fris naar zaken doet kijken. Je weet ook dat het veel mensen in het onderwijs zal inspireren. Biesta wil het onderwijs weer tijd en ruimte geven. Uiteindelijk ben ik het zeer met hem eens dat een moderne democratische samenleving daar in ieder geval bij gebaat is.\n\n\n\nBiesta, G. (2022). Wereldgericht onderwijs. Een visie voor vandaag. Culemborg: Phronese."
  },
  {
    "objectID": "posts/1_1_23_Wij_toekomst/Wijtoekomst.html",
    "href": "posts/1_1_23_Wij_toekomst/Wijtoekomst.html",
    "title": "Wij, de toekomst",
    "section": "",
    "text": "Een samenleving groeit groots als oude mensen bomen platen onder welke schaduwen ze nooit zullen zitten (p. 17)\n\nOnlangs las ik een boek van William David MacAskill. Hij is een jonge, 35-jarige Schotse filosoof en ethicus die een boek heeft geschreven over de grote tijd die na ons komt. MacAskill houdt zich bezig met effectief altruïsme en is beïnvloed door mensen als Peter Singer en Derek Parfit. Hij wil dat onze menselijke waarden en moraliteit zich richten op de verre toekomst, veel verder dan we ons kunnen voorstellen. Het is nogal wat als je na wilt denken over de honderden miljoenen jaren die resten totdat er geen leven op aarde meer mogelijk is of de tientallen triljoenen jaren totdat het licht definitief uitgaat. Over die tijd schrijft hij. Bij dit soort tijdsperspectieven houdt in ieder geval mijn denken op, maar daar gaat het niet om hier. Het gaat MacAskill erom dat we ons verplaatsen in de schoenen van anderen die na ons komen en dat hun belangen onze belangen worden. Want wat we nu doen beïnvloedt het leven van velen die na ons komen en daarom moeten we nu wijs handelen. Dat kan een mooie toekomst zijn, een slechte toekomst of iets ertussenin. Dat is ongewis. Met ons handelen hebben we daarop wel invloed. Wij zijn maar een kleine minderheid ten opzichte van allen die nog komen en we hebben de plicht de wereld rechtvaardig en mooi achter te laten. MacAskill rekt niet alleen ons denken op, hij laat ook zien wat goed is om te doen.\n\nDe onderbouwing voor zijn pleidooi van langetermijndenken is simpel van aard: Mensen van de toekomst tellen mee, dat zijn er heel veel en wij kunnen hun leven beter maken. In de toekomst komen er nog tienduizend keer zo veel mensen als er tegenwoordig zijn (dat waren er volgens mij acht miljard ergens in november 2022). Met technologie en aanpassing van de moraal is het welzijn van mensen erop vooruitgegaan. Net zoals ons leven vorm heeft gekregen door hoe onze voorgangers in duizenden jaren ons leven hebben vormgegeven, zo vormen wij mede het leven van hen die na ons komen. Daarom is het zo belangrijk hier met elkaar goed over na te denken en te bepalen hoe we ons handelen effectief kunnen maken. Het raamwerk voor acties dat hij voorstaat omvat significantie (wat is de toegevoegde waarde), persistentie (hoe lang houdt het resultaat stand) en contingentie (wat zou het zonder die acties betekenen). Tegelijkertijd hangt de invloed van deze elementen weer samen met de tijd waarin we leven. Hij stelt dat we in een plastische en kneepbare tijd leven waarin het handelen veel invloed kan hebben. Het is daarom ook begrijpelijk dat MacAskill geïnteresseerd is in grote maatschappelijke veranderingen zoals de afschaffing van de slavernij. Een verandering die in gang gebracht is door een kleine groep Quakers en waar activisten, schrijvers, wetenschappers en politici aan hebben bijgedragen. Met z’n allen hebben zij ervoor gezorgd dat wij daar anders tegenaan zijn gaan kijken en ons anders zijn gaan gedragen. Tegelijk kan het ook zijn dat aangepaste waarden zich gaan vastzetten die bekrompen, parochiaal en niet-reflectief zijn en daar moeten we ons van bewust zijn. Door het boek heen presenteert MacAskill vier zeer verschillende maatschappelijke problemen die onze aandacht vragen: pandemieën en (natuurlijke en industriële) ziekteverwekkers, nucleaire oorlogen en biowapens, klimaatverandering en kunstmatige intelligentie. Die kunnen ervoor zorgen dat ons leven en onze civilisatie uitsterft, instort dan wel stagneert. Als je alleen daar al aan denkt kun je je niet voorstellen dat we nog zo lang te gaan hebben. Toch is MacAskill gematigd positief hierover als we de risico’s maar zo klein mogelijk houden en onze waarden aanpassen aan wat nodig is. Het is waard op te komen voor de belangen van de toekomst wanneer het leven goed genoeg is. Uit de verschillende soorten onderzoeken die er internationaal gedaan zijn, valt op te maken dat veruit de meeste mensen hun welzijn als positief ervaren. Sinds de Industriële Revolutie is er een opwaartse trend in dat welzijn vast te stellen en MacAskill verwacht dat dit ook zal gelden voor de komende honderd jaar. Dat geldt dan voor mensen. Over het welzijn van wilde dieren kunnen we zoiets niet zeggen, terwijl we over het welzijn van dieren op en rond boerderijen in de wereld echt niet positief kunnen zijn. Wel weer positief kunnen we zijn over zaken als democratie en wetenschappelijke vooruitgang(hoewel, vraag ik mij dan af, maar goed). Voor een slechte toekomst zouden we bevreesd moeten zijn, tegelijkertijd is hij optimistisch over een positieve ontwikkeling. Het laatste deel van zijn boek gaat over de acties en interventies die deze tijd vragen. Hij zegt daar zelf ook over dat deze met veel onzekerheid zijn omgeven. Van zaken als bijvoorbeeld kunstmatige intelligentie weten we niet goed hoe we de voordelen tegen de nadelen kunnen afwegen. Van bepaalde gevolgen zijn we ons nog niet eens bewust en van bepaalde oplossingen weten weer niet eens alle gevolgen. Over pandemieën en klimaatverandering weten we heel veel en over tegengaan van oorlogen en gevolgen van kunstmatige intelligentie weten we heel weinig. Dan zijn er ook weer verschillende manieren om problemen tegen te gaan, zoals het aanpassen van ons gedrag, doneren aan goede organisaties, acties ondernemen, ideeën verspreiden of kinderen krijgen. Effectief altruïsme heeft vooral zin als we blijven doen wat goed is om te doen en waarvan we weten dat het werkt, onze opties openhouden en blijven leren.\n\nNadenken over de toekomst kun je niet baseren op observaties en kan niet anders dan speculatief zijn. Weinigen durven zich hieraan te wagen. MacAskill wel. In dit boek doet hij uitspraken waarvan je denkt, waar is dat nu op gebaseerd en hoe komt hij nou hier weer aan. Wanneer je het boek leest, hoor je mensen hardop vragen: waar durft deze jongeman zich mee bezig te houden en is dit allemaal niet al te makkelijk gedacht? Voor mij zijn dat niet zulke belangrijke vragen. Met dit boek leer je voorbij jezelf en jouw kleine wereld te kijken en denken. MacAskill laat zien wat we samen kunnen doen en wat inspanningen van nu voor anderen later opleveren. Ik vermoed dat hij vooral jonge mensen enthousiast maakt om zich voor anderen in te zetten (‘Nou-als jij het niet doet, wie dan?’) en een maatschappelijke beweging op gang brengt die opkomt voor de belangen van de kinderen van de kleinkinderen en zij die nog geboren moeten worden. We zijn niet alleen verantwoordelijk voor ons erfgoed en eigen leven, maar ook voor wat na ons geboren wordt.\n\n\n MacAskill, W. (2022). What we owe the future. New York, Basic Books. 448 pagina’s,"
  },
  {
    "objectID": "posts/3_2_23_Mr_America/Mr.America.html",
    "href": "posts/3_2_23_Mr_America/Mr.America.html",
    "title": "Mr. America",
    "section": "",
    "text": "Democratie verspreidt in de samenleving een rusteloze activiteit, een overvloedige kracht, een energie die zonder haar nooit bestaat en die, als de omstandigheden ook maar enigszins gunstig zijn, wonderen kan verrichten. Dit zijn haar ware voordelen (De Tocquville, p. 128).\n\nAlexis de Toqueville werd na de Franse Revolutie geboren en hij zou enkele jaren voor de Amerikaanse Burgeroorlog overlijden; zijn leven speelde zich af tussen hoop en vrees. De tijd waarin hij leefde was een tijd van transformatie en de maatschappelijke ontwikkelingen hielden hem zijn leven lang bezig. Hij liet ons naar een toekomst kijken waarin afscheid werd genomen van de voorgeprogrammeerde hierarchische maatschappijopbouw en waarin iedereen eeuwenlang de positie zou behouden waarin hij of zij geboren zou worden van boer tot en met koning. Hij wilde een democratische samenleving waarin individuele burgers op eigen kracht hun weg zouden vinden. Daarvoor zocht hij naar een maatschappelijk raamwerk waarin vrijheid en gelijkheid samen opgaan. Voor zijn baanbrekende ideeën haalde hij inspiratie en ideeën uit Amerika. Daar waren mensen in een nieuwe wereld met elkaar een nieuwe weg ingeslagen en daar wilde hij de aandacht op vestigen. Het kon, dat zag hij daar. Maar wie was deze Mr. America nou precies, wat hield Alexis de Toqueville bezig, wat wilde hij en waar lagen zijn krachten en zwakten? De biografie The Man Who Understood Democracy: The Life of Alexis de Toqueville van Olivier Zunz geeft ons een duidelijk beeld van hem.\n\nAlexis de Toqueville werd in 1805 geboren in een bekende Franse aristocratische familie. Een groot deel van zijn familie was in de nasleep van de Franse Revolutie omgebracht en zijn ouders zaten ten tijde van de grote Terreur lange tijd in de gevangenis te wachten op hun beurt totdat Robespierre zelf net op tijd aan de kant werd gezet. Zijn vader kreeg een rol in het restaureren van de Bourbon-monarchie. Alexis De Toqueville kreeg privéles en was daarna een sublieme leerling in het onderwijs van Metz waar hij rechten studeerde. Als jurist kreeg hij werk in de rechtbank van Versailles. Het werk boeide hem niet en daarom maakte hij met zijn vriend Gustave de Beaumont plannen voor een reis naar Amerika. De beide vrienden wilden met elkaar het gevangeniswezen in Amerika bestuderen en onderzoeken wat dit voor Frankrijk zou kunnen betekenen. Amerika interesseerde Toqueville vooral omdat, anders dan in Frankrijk, de middenklasse daar zo’n prominente rol speelde. Over deze reis, vaak met de stoomboot, van Newport, via New York, de grote meren in het noorden, Michigan en Wisconsin, een klein deel Canada, via New England, Connecticut, Philadelphia en Baltimore, over de Mississippi naar New Orleans en terug naar Washington en New York. Negenenhalf maanden zou hun reis in totaal duren en de reis zou hem zijn leven lang blijven inspireren. Het Amerikaanse gevangeniswezen was geen oplossing voor grote problemen, maar het zorgde er wel voor dat de geest van de gevangenen veranderde. De gevangenen leerden er andere gewoonten, leerden er te werken, lezen en schrijven en in de gevangenis zelf, dat interesseerde Toqueville vooral, was er gelijkheid. Hij zag de Amerikaanse gevangenis als een microstaat van gelijkheid waar alle gevangenen dezelfde kleding droegen, hetzelfde aten en waar iedereen moest werken. Echter, op de reis had hij vooral interesse voor het democratisch karakter van deze jonge samenleving. Met talloze mensen had hij op de reis hierover gesproken, aantekeningen gemaakt en boeken gelezen. Hij zag hoe mensen met elkaar in kleinere gemeenschappen hun leven vormgaven. Hoe anders was dat in het centraal en van bovenaf aangestuurde aristocratische Frankrijk. Nadat het rapport over het gevangeniswezen was afgerond, ging hij zich bezighouden met het eerste deel van zijn studie Democratie in Amerika. In het eerste deel zou hij de democratische principes van Amerika beschrijven zoals deze in de constitutie terugkwamen, met de uitgangspunten van gelijkheid en vrijheid. Voor hem was Amerika het land van deelnemers, mensen die met elkaar associaties aangaan om verandering tot stand te brengen. Bang bleef hij wel voor uniformiteit en de tirannie van de meerderheid, maar met elkaar op lager niveau associaties aangaan was daartegen het beste medicijn. Het boek werd heel goed ontvangen. Daarna zou hij zich op het schrijven van het tweede deel storten dat twee jaar later (1840) uitkwam. In dat tweede deel gaf hij democratie een meer theoretische ondergrond en zou minder enthousiast worden ontvangen omdat het abstracter was.\nAls onafhankelijk persoon voelde hij zich goed gepositioneerd om zich nu ook zelf actief met politiek bezig te gaan houden en praktisch bij te dragen aan de maatschappelijke transformatie. Hij werd lid van de Kamer van Afgevaardigden en stond daarin links van het midden. Hij was politiek patriot, kolonist én democraat tegelijkertijd. Zo was hij voor de kolonisatie van Algerije, sprak hij zich weer uit tegen slavernij en verdedigde hij democratische rechten. Hij was een betere schrijver dan spreker en als politicus viel hij niet echt op. In 1848 (na 1789 en 1830 opnieuw een revolutiejaar) kwam zijn carrière in een stroomversnelling. Hij werd participant in het historische republikeinse experiment en daarin kon hij zij democratische ideeën kwijt. Hele korte tijd was hij minister van Buitenlandse Zaken, maar al snel zou Louis Napoléon zijn hele kabinet naar huis sturen. Voor Tocqueville was het duidelijk dat Frankrijk ook dit keer er niet in zou slagen de republiek democratisch op te bouwen. Zijn eigen politieke aspiraties verdwenen en hij voelde zich buitenlander in eigen land. Hoe kwam het nu dat in Frankrijk revolutionaire en despotische regimes elkaar afwisselen en democratische vormen niet tot wasdom kwamen? Daarover wilde hij nog een studie schrijven en dat kwam er met Het Oude Regime en Revolutie, waarvan alleen het eerste deel in 1856 uit zou komen. In dat boek toont hij zich niet alleen een groot tegenstander van het autoritaire regime maar ook een verdediger van de geest van 1789. Op dat moment was zijn gezondheid al aan het verslechteren en hij zou in 1859 in Cannes overlijden.\n\nToqueville was een man van tegenstellingen. Aan de ene kant verdedigde hij democratische waarden, aan de andere kant bleef hij trouw aan conservatieve ideeën die hij vanuit zijn aristocratische achtergrond had meegekregen; hij was bang voor algemener kiesrecht, tegelijk streed hij tegen armoede en pauperisme; hij was voor gelijkheid en verdedigde het kolonialisme. En zo zijn meer tegenstellingen te noemen. Maar hij kwam ook zijn leven lang op voor een nieuwe samenlevingsopbouw die uitging van gelijkheid en vrijheid. Dat deed hij in een tijd dat hier heel anders over werd gedacht, zeker in zijn eigen aristocratische milieu. Hij liet zien dat aan de andere kant van de oceaan dat wel lukte en dat democratie daar functioneerde. Democratie, hoe nieuw ook, zag hij als een krachtige politieke vorm die met de wil van iedere burger tot stand kon komen. Een vorm die dus met elkaar tot stand komt en die daarbij stabiele instituties nodig heeft. De revoluties van 1789 en van 1848 waren veelbelovend maar eindigden treurig en vlak na zijn dood ging het in het jonge Amerika ook mis (waar hij zelf al langer bang voor was). Democratie is nooit af, komt met vallen en opstaan tot stand en aan dat proces heeft Alexis de Toqueville veel bijgedragen. Dit boek leert ons niet alleen Tocqueville zelf te begrijpen maar ook waar we zelf vandaan komen en hoe kwetsbaar democratie is, nog steeds balancerend tussen hoop en vrees.\n \n\nZunz, O. (2022). The Man Who Understood Democracy: The Life of Alexis de Toqueville. Princeton&Oxford: Princeton University Press."
  },
  {
    "objectID": "posts/4_2_23_Ervaringen_journalist/Waarheidvertrouwenobjectiviteit.html",
    "href": "posts/4_2_23_Ervaringen_journalist/Waarheidvertrouwenobjectiviteit.html",
    "title": "Waarheid, vertrouwen en objectiviteit",
    "section": "",
    "text": "Democratie heeft een ondergrond nodig om op te staan-en die ondergrond is de waarheid (Jamie Raskin).\nIn de zestiger en zeventiger jaren was er volop vertrouwen in wat er op de voorpagina’s van de kranten stond. Het ging over de oorlog in Vietnam, de tweede feministische golf, burgerrechtenprotesten, de aanslagen op de Kennedy-broers en die van M.L. King. Ook bij Margaret Sullivan thuis in Buffalo werd de krant goed gelezen en het was vooral het nieuws over het Watergate-schandaal dat Margaret Sullivan op de voet volgde. In haar mooi journalistieke memoires Newsroom Confidential: Lessons (and Worries) from an Ink-Stained life gaat ze hier uitgebreid op in. Het waren de stoere Washington Post-journalisten Woodward en Bernstein en het moedige optreden van de zwarte politica Barbara Jordan in deze zaak die een blijvende indruk op Sullivan maakten. Met lezen, woorden, weten wat er om je heen gebeurt en communiceren had ze veel op en ze koos daarom voor de journalistiek. Ze ging werken voor de Niagara Gazette en niet veel later voor de Buffalo News waar ze dertig jaar voor werkt. Daar valt ze op met creatief denken en risico’s durven nemen en klimt op tot een van de weinige vrouwelijke hoofdredacteuren in Amerika. Ze heeft in haar boek aandacht voor enkele successen (zoals het winnen van prijzen), net zo goed als voor enkele fouten (te veel nadruk leggen op criminele achtergronden van de slachtoffers) want van zeges en blunders leren we, zo schrijft ze hierover met Goethe.\n\nSullivan wordt in 2012 door de New York Times gevraagd of ze de eerste vrouwelijke publieke redacteur wil worden. De functie was in het leven geroepen om vanuit een onafhankelijke positie te schrijven over niet alleen wat de krant moet publiceren maar ook hoe de krant zich ten opzichte van hen heeft op te stellen. Bij die krant krijgt ze te maken met de grote groep eigenwijze redacteuren en vele lezers die haar op allerlei manieren mailen en appen. In de positie merkt ze ook heel duidelijk dat er in de samenleving anders over nieuws wordt gedacht en dat het vertrouwen daarin afneemt. Het is volgens haar begonnen met de desastreuze Irak-oorlog toen er vanuit de overheid de nodige misinformatie werd verspreid en kranten steeds vaker werden verdacht. De kranten op hun beurt onderzoeken de situatie in Irak onvoldoende. Sullivan laat weten dat de verhalen van de NYT op onnauwkeurige informatie en naamloze bronnen zijn gebaseerd en met die stellingname maakt ze zichzelf bij de krant niet heel erg populair. Die slechte gewoonten van de krant moeten worden aangepast om het publieke vertrouwen weer terug te winnen. Heel duidelijk wordt dit alles in 2016, het verkiezingsjaar. Iedereen denkt dat Hillary Clinton de verkiezingen wel gaat winnen. Daar is men bij de NYT ook van overtuigd en daarom denkt de krant haar heel kritisch te kunnen volgen dat jaar. Dat kritisch volgen wordt volgens Sullivan een obsessie. De krant komt met het nieuws over de e-mails die Clinton via haar eigen computer zou hebben verstuurd. Een keer op straat krijg je dit soort verhalen niet meer in de fles. Iedereen gaat daar volop over schrijven en dat leidt er toe dat Trump het op een gegeven moment heeft over ‘Sluit haar op’. Een week voor de verkiezingen wordt het allemaal nog erger als de FBI het over ‘honderden/duizenden’ e-mails heeft. Deze hele zaak is volgens Sullivan behoorlijk opgeklopt door de media, andere belangrijke zaken (zoals de rol van Rusland bij deze verkiezingen) krijgen daarentegen te weinig aandacht. Hoe de kranten hier in deze tijd mee omgaan is natuurlijk niet het enige dat ervoor zorgt dat Trump de verkiezingen wint, het heeft er volgens Sullivan allemaal wel degelijk aan bijgedragen. Onderzoek toont de fout van Clinton later aan maar het blijkt ook weer niet zo’n grote zaak te zijn geweest. Dan is het allang geen voorpaginanieuws meer. In het verkiezingsjaar zelf stapt Sullivan over naar de Washington Post waar ze weer gewoon als journalist gaat werken. Daar merkt ze hoe donker journalistiek en de hele nationale politiek zijn geworden. Ze is eerst op zoek naar haar eigen geluid. Zij gaat staan voor kwaliteit en het belang van goede journalistiek in een democratie. Trump is natuurlijk die abnormale presidentskandidaat en latere president en de media weten niet goed hoe ze zich tegenover hem moeten opstellen. Het is voor Sullivan duidelijk dat de journalistiek beter moet worden, moediger en sterker ook. Ze reist stad en land af om erachter te komen waarom het vertrouwen in de media is verdwenen en mensen het zijn gaan zien als een poppenkast. Het land is totaal versplinterd en de feiten worden niet meer als feiten gezien. Het zijn Ailes, Murdoch en vooral Fox News, met z’n schaamteloze propaganda voor Trump, die hierbij een centrale rol hebben gespeeld. Het land radicaliseert verder en het vergiftigde mediasysteem met het afschuwelijke ‘nieuws’ dat mensen dagelijks voorgeschoteld krijgen leiden tot de bestorming van het Capitool 6 januari 2021.\n\nVoor Sullivan zijn waarheid, vertrouwen en objectiviteit sterk met elkaar verbonden en die hebben elkaar nodig. Maar daar is weinig van over. Nu de moderne democratie in crisis verkeert wil ze die eenheid herstellen. Democratie heeft media nodig en media op hun beurt moeten de democratie verdedigen door leugens en samenzweringstheorieën te weerleggen. Gewoon je werk doen is in deze tijd niet meer genoeg voor een journalist. De democratie is in gevaar als verkiezingsuitslagen niet meer geloofd worden, deelname aan verkiezingen onder druk komen te staan en er sprake is van sterke polarisatie. In alles straalt Sullivan de onpartijdige en onafhankelijke journalist uit die plezier heeft in wat ze doet. Dat maakt dit boek zo inspirerend en belangrijk.\n\n\n\nSullivan, M. (2022). Newsroom confidential. Lessons (and worries) from an ink-stained life. New York, St. Martin’s Press."
  },
  {
    "objectID": "posts/5_3_23_De_lange_mars/Delangemarsnaarmeergelijkheid.html",
    "href": "posts/5_3_23_De_lange_mars/Delangemarsnaarmeergelijkheid.html",
    "title": "De lange mars naar meer gelijkheid",
    "section": "",
    "text": "Thomas Piketty schreef verschillende vuistdikke boeken over gelijkheid; ze hebben deze hoogleraar economie aan de Parijse École des Hautes Études en Science Sociales ondertussen wereldberoemd gemaakt: Top Incomes over the Twentieth Century (2001), Capital in the Twenty-First Century (2013) en Capital and Ideology (2019). Met zijn historische en vergelijkende mentaliteitsgeschiedenissen wil hij gelijkheid begrijpelijk, inzichtelijk en grijpbaar maken. De vuistdikke boeken (overigens heel goed leesbaar) schrikken veel mensen af en keer op keer werd hem gevraagd of hij zijn ideeën niet kon samenvatten. Hij moest daar eerst niets van weten, maar zag er op een gegeven moment toch een goede uitdaging in om zo zijn gedachten verder aan te scherpen. A Brief History of Equality is het resultaat en is een samenvattende studie naar toenemende sociale, economische en politieke gelijkheid in de periode 1780-2020.\nDe sociale, economische en politieke geschiedenis van gelijkheid is helemaal geen nieuw onderwerp en er zijn al sinds Plato belangrijke studies op dit terrein verschenen. Begin 2000 ontstond er een netwerk van wetenschappers dat een nieuw programma voor historisch onderzoek zou opzetten en waarvan Piketty zelf een van de leidende krachten zou worden. Met digitale ontwikkelingen vanaf dezelfde tijd konden langere periodes in meer landen worden onderzocht. Met inzet van verschillende methodes, bronnen en onderzoekstechnieken kon Piketty zelf ook zijn nieuwe inzichten op gelijkheid ontwikkelen en empirisch onderbouwen.\nA Brief History of Equality laat Piketty beginnen aan het einde van de 18e eeuw wanneer met de Franse en Amerikaanse revolutie langzaamaan afstand wordt genomen van de aristocratisch opbouw van de samenleving. Rondom dezelfde tijd is er de eerste slavenopstand (Saint Dominique in 1791) en wordt er ook een begin gemaakt met het afbraakproces van slavernij en kolonialisme dat tot op de dag van vandaag doorloopt. Piketty besteedt in zijn boek aandacht aan al die strijd en machtrelaties in de lange geschiedenis naar meer gelijkheid. De strijd voor openbare gezondheidszorg en publiek onderwijs, bijvoorbeeld, met die enorme positieve resultaten op het terrein van levensverwachting en geletterdheid. Er zijn vanaf de 19e eeuw andere ontwikkelingen die ook hebben bijgedragen aan toenemende maatschappelijke gelijkheid, zoals de opkomst van de arbeidersbeweging en de vakbonden, de strijd voor het algemeen kiesrecht en sociale zekerheid, de invoering van progressieve belastingen en de periode van grote economische herverdeling tussen 1914-1980, afbraak van apartheid regimes in verschillende landen tot en met de me-too- en black-lives-matter-bewegingen van tegenwoordig. De wereld gelijker maken is helemaal niet zo makkelijk als het klinkt. Instituten moeten worden aangepast en niet zelden is er dan sprake van terugval, zoals de ontwikkelingen in Rusland in de 20ste eeuw laten zien maar ook de ontwikkelingen in het westen wanneer de ongelijkheid na 1980 weer zo sterk toeneemt.\nOok al is gelijkheid de afgelopen 200-250 jaar toegenomen, nog steeds is er sprake van grote ongelijkheid en blijft er veel te doen. Piketty deelt de bevolking in drie groepen in: 10% hogere klasse, de 40% middenklasse en de 50% klasse van achtergestelden. Qua inkomen is de middengroep er de laatste honderd jaar sterk op vooruitgegaan, maar de inkomensverschillen tussen de groepen zijn nog steeds enorm groot (gemiddelde verschillen tussen de laagste en hoogste groep is nog steeds 1:8). De verschillen in vermogens zijn nog groter en voor Piketty totaal onacceptabel. Het kolonialisme en de militaire dominantie stelden westers landen in staat wereldeconomie naar hun hand te zetten en hebben ervoor gezorgd dat delen van de andere wereld tot op heden op achterstand zijn gebleven. Daarnaast zijn er nieuwe ontwikkelingen die lange mars naar meer gelijkheid bedreigen zoals hyperconcentratie van rijkdom in de handen van een klein aantal mensen dat zo in contrast staat met het niets in handen hebben van het merendeel van de mensen.\nPiketty wil niet alleen de lange mars naar meer gelijkheid begrijpen en inzichtelijk maken, hij wil zelf ook aan die mars deelnemen. Piketty houdt een pleidooi voor democratisch of participerend socialisme met nadruk op deelname, decentralisatie en een eerlijkere verdeling van macht en eigendom. Dat socialisme moet verder vorm krijgen en Piketty wil er ideeën voor aandragen. Hem staat natuurlijk een welvaartstaat voor ogen die onderwijs, gezondheidszorg, sociale zekerheid en progressieve belastingen serieus neemt. Deze vorm van democratisch socialisme denkt daarnaast na over internationale regels om ongecontroleerde circulatie van kapitaal, goederen en diensten tegen te gaan die alleen maar de rijksten ten goede komen. Van internationale handel moet iedereen beter worden. Piketty is een man van de wereld en hem gaat niet zozeer om een nationale welvaartstaat maar meer om samenwerkende welvaartstaten die oog hebben voor de situatie in armere delen van de wereld en nieuwe vraagstukken van ecologie.\nThomas Piketty presenteert in dit boek een optimistisch kijk op de geschiedenis van gelijkheid sinds het einde van 18e eeuw. De gemiddelde levensverwachting is in die tijd toegenomen van 26 tot 72 jaar en de geletterdheid is niet meer 10% maar 80%. De verschillen in status, eigendom en inkomen tussen mannen en vrouwen, verschillende bevolkingsgroepen en regio’s zijn afgenomen. Ook de verschillen tussen samenlevingen. Wanneer we de wereld verder eerlijker willen maken, is het goed om van het verleden te leren. Dat collectief leren is nodig omdat er veel te leren is van die geschiedenis, de maatregelen die er in de loop van de tijd zijn genomen en het effect ervan. Alles mag er dan gelijker uitzien, nog steeds is er heel veel te doen op dit terrein. Als je dit boek leest, vraag je je waarom die enorme ongelijkheid die er nog steeds bestaat überhaupt maatschappelijk en politiek geaccepteerd wordt. Het kapitalisme moet ingenieus in elkaar zitten. Om dat te veranderen is nogal complex. Maar we moeten blijven nadenken over de samenleving waarin we willen leven en precies dat is wat Piketty ons voorhoudt. De inkomens zouden wat hem betreft meer gelijk moeten worden getrokken, maar belangrijker is het dat het bezit eerlijker wordt verdeeld. Want als je niets hebt (en dat geldt voor 50% van de mensen), is het moeilijker om aan de samenleving deel te nemen. Piketty presenteert een compacte en samenhangende visie op gelijkheid. De lange mars naar meer gelijkheid is niet lineair verlopen en zo zal het ook niet in de toekomst gaan. Elke samenleving moet z’n eigen gedachte op gelijkheid rechtvaardigen. Piketty is hierbij een enorme steun.\n\n\n\nPiketty, T. (2022). A Brief History of Equality. Cambridge/London: The Belknap Press of Harvard University Press.Democratie heeft een ondergrond nodig om op te staan-en die ondergrond is de waarheid (Jamie Raskin)."
  },
  {
    "objectID": "posts/6_3_30_Ongemak/Waarheidvertrouwenobjectiviteit.html",
    "href": "posts/6_3_30_Ongemak/Waarheidvertrouwenobjectiviteit.html",
    "title": "Waarheid, vertrouwen en objectiviteit",
    "section": "",
    "text": "Democratie heeft een ondergrond nodig om op te staan-en die ondergrond is de waarheid (Jamie Raskin).\nIn de zestiger en zeventiger jaren was er volop vertrouwen in wat er op de voorpagina’s van de kranten stond. Het ging over de oorlog in Vietnam, de tweede feministische golf, burgerrechtenprotesten, de aanslagen op de Kennedy-broers en die van M.L. King. Ook bij Margaret Sullivan thuis in Buffalo werd de krant goed gelezen en het was vooral het nieuws over het Watergate-schandaal dat Margaret Sullivan op de voet volgde. In haar mooi journalistieke memoires Newsroom Confidential: Lessons (and Worries) from an Ink-Stained life gaat ze hier uitgebreid op in. Het waren de stoere Washington Post-journalisten Woodward en Bernstein en het moedige optreden van de zwarte politica Barbara Jordan in deze zaak die een blijvende indruk op Sullivan maakten. Met lezen, woorden, weten wat er om je heen gebeurt en communiceren had ze veel op en ze koos daarom voor de journalistiek. Ze ging werken voor de Niagara Gazette en niet veel later voor de Buffalo News waar ze dertig jaar voor werkt. Daar valt ze op met creatief denken en risico’s durven nemen en klimt op tot een van de weinige vrouwelijke hoofdredacteuren in Amerika. Ze heeft in haar boek aandacht voor enkele successen (zoals het winnen van prijzen), net zo goed als voor enkele fouten (te veel nadruk leggen op criminele achtergronden van de slachtoffers) want van zeges en blunders leren we, zo schrijft ze hierover met Goethe.\n\nSullivan wordt in 2012 door de New York Times gevraagd of ze de eerste vrouwelijke publieke redacteur wil worden. De functie was in het leven geroepen om vanuit een onafhankelijke positie te schrijven over niet alleen wat de krant moet publiceren maar ook hoe de krant zich ten opzichte van hen heeft op te stellen. Bij die krant krijgt ze te maken met de grote groep eigenwijze redacteuren en vele lezers die haar op allerlei manieren mailen en appen. In de positie merkt ze ook heel duidelijk dat er in de samenleving anders over nieuws wordt gedacht en dat het vertrouwen daarin afneemt. Het is volgens haar begonnen met de desastreuze Irak-oorlog toen er vanuit de overheid de nodige misinformatie werd verspreid en kranten steeds vaker werden verdacht. De kranten op hun beurt onderzoeken de situatie in Irak onvoldoende. Sullivan laat weten dat de verhalen van de NYT op onnauwkeurige informatie en naamloze bronnen zijn gebaseerd en met die stellingname maakt ze zichzelf bij de krant niet heel erg populair. Die slechte gewoonten van de krant moeten worden aangepast om het publieke vertrouwen weer terug te winnen. Heel duidelijk wordt dit alles in 2016, het verkiezingsjaar. Iedereen denkt dat Hillary Clinton de verkiezingen wel gaat winnen. Daar is men bij de NYT ook van overtuigd en daarom denkt de krant haar heel kritisch te kunnen volgen dat jaar. Dat kritisch volgen wordt volgens Sullivan een obsessie. De krant komt met het nieuws over de e-mails die Clinton via haar eigen computer zou hebben verstuurd. Een keer op straat krijg je dit soort verhalen niet meer in de fles. Iedereen gaat daar volop over schrijven en dat leidt er toe dat Trump het op een gegeven moment heeft over ‘Sluit haar op’. Een week voor de verkiezingen wordt het allemaal nog erger als de FBI het over ‘honderden/duizenden’ e-mails heeft. Deze hele zaak is volgens Sullivan behoorlijk opgeklopt door de media, andere belangrijke zaken (zoals de rol van Rusland bij deze verkiezingen) krijgen daarentegen te weinig aandacht. Hoe de kranten hier in deze tijd mee omgaan is natuurlijk niet het enige dat ervoor zorgt dat Trump de verkiezingen wint, het heeft er volgens Sullivan allemaal wel degelijk aan bijgedragen. Onderzoek toont de fout van Clinton later aan maar het blijkt ook weer niet zo’n grote zaak te zijn geweest. Dan is het allang geen voorpaginanieuws meer. In het verkiezingsjaar zelf stapt Sullivan over naar de Washington Post waar ze weer gewoon als journalist gaat werken. Daar merkt ze hoe donker journalistiek en de hele nationale politiek zijn geworden. Ze is eerst op zoek naar haar eigen geluid. Zij gaat staan voor kwaliteit en het belang van goede journalistiek in een democratie. Trump is natuurlijk die abnormale presidentskandidaat en latere president en de media weten niet goed hoe ze zich tegenover hem moeten opstellen. Het is voor Sullivan duidelijk dat de journalistiek beter moet worden, moediger en sterker ook. Ze reist stad en land af om erachter te komen waarom het vertrouwen in de media is verdwenen en mensen het zijn gaan zien als een poppenkast. Het land is totaal versplinterd en de feiten worden niet meer als feiten gezien. Het zijn Ailes, Murdoch en vooral Fox News, met z’n schaamteloze propaganda voor Trump, die hierbij een centrale rol hebben gespeeld. Het land radicaliseert verder en het vergiftigde mediasysteem met het afschuwelijke ‘nieuws’ dat mensen dagelijks voorgeschoteld krijgen leiden tot de bestorming van het Capitool 6 januari 2021.\n\nVoor Sullivan zijn waarheid, vertrouwen en objectiviteit sterk met elkaar verbonden en die hebben elkaar nodig. Maar daar is weinig van over. Nu de moderne democratie in crisis verkeert wil ze die eenheid herstellen. Democratie heeft media nodig en media op hun beurt moeten de democratie verdedigen door leugens en samenzweringstheorieën te weerleggen. Gewoon je werk doen is in deze tijd niet meer genoeg voor een journalist. De democratie is in gevaar als verkiezingsuitslagen niet meer geloofd worden, deelname aan verkiezingen onder druk komen te staan en er sprake is van sterke polarisatie. In alles straalt Sullivan de onpartijdige en onafhankelijke journalist uit die plezier heeft in wat ze doet. Dat maakt dit boek zo inspirerend en belangrijk.\n\n\n\nSullivan, M. (2022). Newsroom confidential. Lessons (and worries) from an ink-stained life. New York, St. Martin’s Press."
  },
  {
    "objectID": "posts/6_3_30_Ongemak/Ongemak.html",
    "href": "posts/6_3_30_Ongemak/Ongemak.html",
    "title": "Het ongemak onder de ogen zien",
    "section": "",
    "text": "Enkele jaren geleden schreef Louise Elffers De Bijlesgeneratie-Opkomst van de Onderwijscompetitie over de stand van zaken in het selectieve Nederlands onderwijs en de dilemma’s en contradicties die hierbij horen. Het was een boek over competitie, selectie en sorteren in het onderwijs. Het laat zien dat er naast het publieke onderwijs schaduwonderwijs is ontstaan waarmee vooral de kinderen van hoogopgeleide ouders, buitenschools gestut en gesteund worden om aan de huidige maatschappelijke eisen te kunnen voldoen. Bijles als nieuw wapen in de onderwijscompetitie. Ze doet in dat boek suggesties om meer recht te doen aan de onderwijs- en leerkansen van alle leerlingen. Recent schreef ze een nieuw boek over kansenongelijkheid in het onderwijs en ook hierin aandacht voor wat ertegen te doen is. Haar boek geeft antwoord op vier vragen.\nDe eerste vraag die ze stelt is: hoe werkt kansengelijkheid? Ook in ons land is na de Franse revolutie afstand genomen van de klassieke standenmaatschappij en veranderingen in het onderwijs waren daarbij essentieel. Onderwijs was er lang voor een hele kleine groep in de samenleving. Het zou nog lang duren voordat alle kinderen verplicht onderwijs zouden volgen maar dit werd in de negentiende eeuw voorbereid. In ons land zou de liberaal Thorbecke met wetswijzigingen hieraan bijdragen. Ook onze samenleving kreeg zo steeds meer aanwas van geschoolde mensen. Het standenonderwijs werd in Nederland halverwege de twintigste eeuw met de Mammoetwet definitief afgebroken en maakte de weg vrij voor brede toestroom. In 1960 had nog maar 5% een HBO/WO-diploma, tegenwoordig is dat meer dan 50%. Dit leidde tot een enorme sociale mobiliteit, met paden die natuurlijk niet alleen maar omhoog konden gaan. Nieuwe mogelijkheden waren er, zeker, maar je kon op een gegeven moment ook te maken krijgen met sociale daling. Gelijke kansen hebben is goed, zolang de eigen positie niet bedreigd wordt. “De mens is geneigd een systeem als rechtvaardig te ervaren zolang de uitkomsten in lijn zijn met de eigen wensen en belangen, en eventuele onrechtvaardigheden pas te herkennen wanneer deze aan den lijve worden ondervonden”, schrijft Elffers in haar eerste, meer historische deel. In de twintigste eeuw is de standensamenleving (met z’n sterke samenhang tussen afkomst en schoolloop) afgebroken. Tegenwoordig heeft onderwijs de positie van hoeder van de sociale orde overgenomen met nieuwe problemen van dien.\nVervolgens vraagt Elffers zich af hoe wij tegen kansenongelijkheid aankijken? Iedereen onderschrijft kansengelijkheid, het wordt pas lastig als we zeggen wat we eronder verstaan. Elffers probeert er grip op te krijgen door drie perspectieven naast elkaar te zetten. Allereerst is er de gelijke kansen bij gelijke geschiktheid. Gelijkheid is te legitimeren als we verschillen in inkomen, status en macht kunnen rechtvaardigen. Dat kan als we de verschillen naar talent, ambities en inzet (merites) kunnen herleiden en het onderwijs ervoor zorgt dat dit proces eerlijk verloopt. Er spelen meer factoren mee. Daarom moeten kinderen gelijke kansen op geschiktheid krijgen, de tweede manier om tegen gelijkheid aan te kijken. Tot slot is er nog een derde perspectief, gelijke kansen bij ongelijke geschiktheid. Leerlingen gelijke kansen geven of gelijk behandelen mogen niet leiden tot grote verschillen in de samenleving (welvaart, status, macht). Kansengelijkheid is voor Elffers zelf een veelzijdig ideaal dat verschillende eisen stelt aan het onderwijs. In alle drie perspectieven vindt zij elementen van belang terug.\nIn het derde deel vraagt zij zich af hoe we omgaan met kansengelijkheid? Dan is ze terug op het terrein waar zij zich het meest thuis voelt en beschrijft ze hoe we tegenwoordig vormgeven aan kansengelijkheid in het onderwijs. Veel hiervan kwamen we in haar eerdere publicatie tegen. Nu verdeelt ze acties over de drie perspectieven die ze heeft gepresenteerd; ze laat zien waar het leerpotentieel in gevaar is, hoe het onderwijs leerlingen op een meer gelijke manier kan behandelen én we ervoor kunnen zorgen dat leerlingen met verschillende talenten op een goede plek in de samenleving terecht kunnen komen.\nNa haar analyse van de situatie wil ze haar voorstellen voor kansengelijkheid niet achterwege laten. Wat kunnen we aan kansengelijkheid doen?, de vierde en laatste vraag die ze beantwoordt in dit boek. Ze presenteert tien aandachtspunten voor kansengelijkheid. De vrije en gelijke toegang tot kwalitatief goed onderwijs waarborgt kansengelijkheid, daaraan wordt echter niet altijd voldaan (zoals zwakke school, leerlingen die thuis zitten, leerkrachtentekort). Daarbij moeten we investeren in de groep die onderwijs het hardste nodig heeft. Dat moeten we doen met hoge verwachtingen van de leerlingen. Bepaalde groepen ouders kunnen sociaal, cultureel en economische kapitaal inzetten om hun kinderen voorrang te geven. Het is nodig de invloed van deze verschillen te beperken. Het hele sorteren van schoolloopbanen moet van het bordje van het basisonderwijs af. Dat basisonderwijs heeft zich toe te leggen op haar pedagogische opdracht. Elffers is ervoor om het selecteren naar een later moment door te schuiven en dat niet meer op één moment te laten plaatsvinden. Laten we, stelt ze voor, de strikte schoolloopbaan van het slot afhalen. Dan is er nog het beroepsonderwijs, dat ze zo graag uit het verdomhoekje van het hiërarchisch onderwijssysteem wil halen. Een keuze voor het beroepsonderwijs wordt wat haar betreft een positieve keuze. Tegelijk hebben we wel de zorg alle kinderen op het basisniveau te krijgen. Onderwijsgelijkheid vraagt om landelijke aansturing. Scholen actief uitdagen daar in de dagelijkse uitvoering werk van te maken hoort daarbij. Tot slot is kansengelijkheid in het onderwijs geen zaak voor een individuele leerkracht of school en vraagt het om collectieve en samenhangende actie. Het is werk voor ons allemaal.\nElffers schetst ontwikkelingen, perspectieven en manieren waarop we met onderwijsgelijkheid omgaan en ze doet hele concrete voorstellen om hier werk van te maken. Elffers presenteert een heldere en duidelijke visie op kansenongelijkheid in het onderwijs. Het is echter ook weer geen diepgravende studie van kansenongelijkheid in het Nederlandse onderwijs. Zo’n studie moet er nog steeds komen om de ontwikkelingen over langere tijd goed te kunnen begrijpen. In zo’n studie moet er dan niet alleen aandacht zijn voor wat er binnen de muren van het onderwijs afspeelt, maar ook voor wat er in de bredere samenleving en politiek gebeurt. Alleen zo kun je het ongemak goed in de ogen kijken.\n\n\n\nElffers, L. (2022). Ongelijkheid maakt het verschil. Kansengelijkheid in het Nederlandse onderwijs. Zutphen, Walburg Pers.Democratie heeft een ondergrond nodig om op te staan-en die ondergrond is de waarheid (Jamie Raskin)."
  },
  {
    "objectID": "posts/7_4_23_De_aanval_als_verdediging/De aanval.html",
    "href": "posts/7_4_23_De_aanval_als_verdediging/De aanval.html",
    "title": "De aanval als verdediging",
    "section": "",
    "text": "In 1989 schreef Francis Fukuyama een essay met de titel The End of History? en drie jaar later werkte hij zijn gedachten uit in een optimistisch The End of History and the Last Man. De westerse liberale democratie met vrijheid en gelijkheid kon niet worden verbeterd en de Geschiedenis kwam daarmee ten einde. Dertig jaar later komt zijn Liberalism and its Discontents uit. Nog steeds denkt hij dat er niets uitgaat boven de politiek van het liberalisme. Toch wordt het van rechts en links sterk bekritiseerd en bedreigd. In dit boek verdedigt hij het klassieke of humane (mijn voorkeur) liberalisme. Het gaat hem niet om oplossingen voor concrete maatschappelijke problemen, hij vraagt aandacht voor de onderliggende principes van passende politiek. Het is belangrijk om de uitgangspunten van het liberalisme goed te begrijpen en de ontwikkeling ervan te snappen. Hoe staat het liberalisme ervoor en waar hoort het te staan, waar komt al die hedendaagse ontevredenheid vandaan en hoe is het liberalisme weer zo aan te scherpen dat het bij deze tijd past? Niet het liberalisme afschaffen, want het is en blijft voor Fukuyama superieur aan de alternatieven, maar het moderniseren, dat is wat hij wil.\nVoor Fukuyama is liberalisme de doctrine die de macht van overheden wil beperken door de constitutie, de opbouw en het onderhoud van wetgeving en instituten die rechten van burgers beschermen. Het liberalisme verdedigt de rechten van individuen en zorgt ervoor dat mensen zichzelf kunnen zijn, kunnen zeggen wat ze willen, lid kunnen worden van verenigingen, kunnen geloven wat ze willen en kunnen deelnemen aan het politieke leven. Het liberalisme kent een pragmatische rationaliteit waar het het vreedzaam samenleven met elkaar regelt. Tegelijk is het moreel gericht, waar het menselijke waardigheid en autonomie beschermt, en economisch gericht, met aandacht voor eigendomsrechten en de bescherming van vrijheid van transactie. Het gaat in het liberalisme niet zozeer om het goede leven, meer om leven mogelijk maken door vrede en veiligheid te bieden. Het liberalisme kwam tegen de achtergrond van 150 jaar geloofsstrijd in Europa tot stand en zou in combinatie met democratie en de opbouw van goed functionerende staten met name na de Tweede Wereldoorlog tot bloei komen en zorgen voor politieke, sociale en economische rust. Overregulatie, onbetaalbare sociale systemen en een economie die stagneerde zorgden ervoor dat dat het klassieke liberalisme neo-liberalisme wordt. Met die aftakking krijgen we te maken met deregulatie, privatisering en globalisering en ontstaat grote sociale ongelijkheid, verschuift macht en krijgen we met demografische veranderingen te maken. Onder dat neo-liberalisme worden mensen zelfzuchtiger en willen ze in extreme mate eigen keuzes kunnen maken. Meer en meer sluiten mensen zich op in hun kleine wereld van gelijkgezinden en komen verder af te staan van de gemeenschap en de politiek. Het liberalisme bijt zichzelf in de staart en maakt op deze manier de weg vrij voor populisme. Daar waar het liberalisme voorheen juist zo goed in was (omgaan met tolerantie, diversiteit en mensen erbij houden), wordt het nu zowel door mensen ter rechter- als linkerzijde bekritiseerd. Het marktdenken slaat een groot gat tussen rijken en armen, dat ter rechterzijde vooral gevoeld wordt. De verliezers hier keren zich tegen immigratie en voelen zich opzijgezet door niet-blanke immigranten. Ter linkerzijde wordt vooral heil gezocht in leefstijlkeuzes en identiteitspolitiek, gebaseerd op ras, etniciteit, geslacht, religie en seksuele oriëntatie.\nHet liberalisme voelde zich lang sterk verbonden met wetenschap en technologie. Er was dat vertrouwen in de objectieve werkelijkheid gebaseerd op empirische bewijsvoering en de autoriteit van de spreker. Nu is dat heel anders en ‘is niets waar en is alles mogelijk’. In liberale samenlevingen was men het vaak oneens over de doelstellingen, maar het wordt wel heel moeilijk als we dat over de feiten zijn. De objectieve wereld maakt tegenwoordig niet zelden plaats voor een subjectieve fantasiewereld van gevoelens en emoties. Vrijheid van spreken is ook essentieel voor een goed functionerende samenleving. Die vrijheid mag niet in handen komen van een kleine groep machthebbers. Ook is het daarvoor niet goed als media en communicatie alleen in private handen komen en er sociale media van alles gezegd wordt. De kwaliteit van het vrije woord en de informatie is dan noodzakelijk, met normen van burgerlijkheid en respect voor het private. Fukuyama heeft niet veel op met de alternatieven op het liberalisme die geboden worden, of die nu uit religieuze, nationale, conservatieve of progressieve hoek komen. Volgens hem is het nodig dat het liberalisme niet langer de overheid als grote vijand en sta in de weg ziet voor economische groei en individuele vrijheid. Een overheid vertrouwen is nodig wil die overheid haar publieke taken goed kunnen uitvoeren. Dat kan door de kwaliteit van de overheid op peil te brengen, met voldoende menselijke en materiële middelen. Niet alles van bovenaf maar ook op lager niveau om zo dichter bij de burger te staan.\nZo stevig als het liberalisme dertig jaar geleden nog in het zadel zat is het al lang niet meer. Haar tekortkomingen zijn duidelijk geworden en Fukuyama beschrijft dit alles glashelder. Een deel van de tekortkomingen waren toen ook al zichtbaar, maar het was of we dat met z’n allen toen niet wilden zien. Vooral links en de identiteitspolitiek krijgen het er van Fukuyama van langs en in dat opzicht had hij wel wat meer balans kunnen aanbrengen. In zijn boek besteedt hij vooral aandacht aan hoe het liberalisme binnen de eigen grenzen door zichzelf en door anderen in gevaar wordt gebracht. De bedreiging van buiten laat hij erbuiten. Het boek heeft hij zelf voor de oorlog in Oekraïne afgemaakt en die beperking is nu te merken.\n\n\n\nFukuyama, F. (2022). Liberalism and its Discontents. London, Profile Books."
  },
  {
    "objectID": "posts/7_4_23_De_aanval_als_verdediging/Volhardendeinspanning.html",
    "href": "posts/7_4_23_De_aanval_als_verdediging/Volhardendeinspanning.html",
    "title": "Volhardende inspanning",
    "section": "",
    "text": "“In een democratisch samenleving moet het onderwijs vrij en universeel zijn, niet-sectarisch, democratisch in methode en afhankelijk zijn van goed getrainde professionele leraren” (Horace Mann).\n\nTegen het vernieuwen van onderwijs is in het onderwijs lang positief aangekeken. Dat was in de tijd dat het maatschappelijk perspectief optimistischer was. Het was ook de tijd dat vernieuwingen vooral uit het onderwijs zelf kwamen. Het maatschappelijk optimisme verdween en de vernieuwingsdrift van het onderwijs werd op een gegeven moment door politiek en anderen buiten het onderwijs overgenomen. Zij wilden het onderwijs naar eigen hand zetten. Dat was zeker het geval in Amerika. Sinds de jaren tachtig was het geduld in de politiek en bij mensen die met succes hun eigen bedrijf en start-ups hadden opgezet opraakt. In hun ogen paste het onderwijs niet meer bij de tijd. Zij kozen voor snelle en makkelijke oplossingen en zetten de mensen in het onderwijs onder druk. Zo kon het gebeuren dat scholen gesloten werden als er niet in een bepaalde tijd bepaalde testscores werden gehaald. Voor het onderwijs werden van buitenaf doelen gesteld, er werd verteld dat de leraren harder moesten werken om de doelen te halen en als een school er niet in zou slagen om het beoogde resultaat te behalen, zou het zelf de consequenties moeten dragen. Ondertussen heeft vernieuwen bij mensen die in het onderwijs zelf werken een vieze bijsmaak gekregen. Of het nou over het aanpassen van de leerstof gaat, over technologische veranderingen of over systeemveranderingen, veel vertrouwen heeft men in het onderwijs niet meer in de plannen en ambities. Daar zijn ze ondertussen wat vernieuwing betreft vooral cynisch, argwanend en boos geworden en willen ze er niet veel meer van weten. ‘Laat ons met rust en laat ons onze eigen gang gaan’, hoor je ze roepen. Het onderwijs zelf kwam in het defensief en geïsoleerd te staan. Toch is het zo dat het onderwijs zelf her en der nog steeds succesvol vernieuwt. Wat hebben die succesvolle vernieuwingen gemeenschappelijk en waar zijn ze op zijn gebaseerd? In Disrupting Disruption. The Steady Work of Transforming Schools laten Kirk e.a. zien dat het bij succesvolle vernieuwingen in het onderwijs nooit om snelle veranderingen en makkelijke oplossingen gaat. Daar gaat het niet om afrekenen op resultaat, terug naar de basis, de markt of vrije keuze voor ouders. Bij succesvolle vernieuwingen in het onderwijs gaat het iedere keer weer om verbeteringen die rustig en stapsgewijs doorgezet en organisatorisch sterk en stabiel onderbouwd zijn. Daar werkt men met elkaar onderzoekend, innoverend en lerend toe naar de toekomst en heeft men de ontwikkeling van alle kinderen voor ogen. Het boek beschrijft drie voorbeelden van succesvolle onderwijsvernieuwingen.\nEen generatie geleden was Union (Oklahoma) nog een welgestelde witte gemeenschap. De welgestelden vertrokken naar de buitenwijken en een armer en etnisch divers deel kwam ervoor in de plaats, met veel jonge immigranten. De studentenbevolking van Union veranderde daardoor ook sterk. Een derde is nu blank, een derde komt uit Zuid-Amerika en de rest is gemengd. Een vijfde moet de Engelse taal nog leren en 70% komt voor het vrije lunch-programma in aanmerking. Er moest wel een nieuwe school worden opgebouwd. De hoge slagingspercentages vallen op die laatste vijftien jaar van 74% naar 91% zijn gestegen. Dat is vooral knap omdat Oklahoma relatief weinig geld kan besteden per student. In Union heeft het men het gevoel er voor alle kinderen te zijn. De beta-vakken hebben aandacht in het hele curriculum, van kleuterschool tot en met voortgezet onderwijs. Er wordt een breed pakket van diensten aangeboden en onderwijs en gemeenschap zijn er nu verbonden, bijvoorbeeld door naschoolse activiteiten en gezondheidszorg. Iedereen doet mee in de kunsten en sport. De leerlingen worden er op een volwassen manier begeleid in de overgang van voortgezet naar hoger onderwijs. Sterk leiderschap zorgde er mede voor dat Union een sterk schooldistrict is geworden. Union City (New Jersey) is de dichtstbevolkte stad van Amerika. Het gemiddelde gezinsinkomen is er de helft van dat in NJ, de werkloosheid is er twee keer zo hoog. Union City is al veertig jaar een Latino-enclave en 99 procent van de studenten is er Latino. Een groot deel spreekt geen Engels en is nog maar kort in Amerika. Het aantal ongedocumenteerden is er hoog. Toch verlaat 85% het voortgezet onderwijs met een diploma en stroomt 72% door naar het college. Veel werk wordt gestopt in de vroege ontwikkeling van kinderen waar met effectieve educatieve programma’s wordt gewerkt. Werken met taal heeft er veel aandacht. Ze leren eerst in het Spaans en van daaruit wordt succesvol de transfer naar het Engels gemaakt. Het leiderschap komt uit het onderwijs zelf en kent een grote continuïteit. Data-informatie gebruiken ze veel; niet om onderwijzers te straffen maar om ervoor te zorgen dat ze het beter doen. Union City kent een sterke ondersteunende gemeenschap en de leerlingen voelen dat ze ertoe doen. Roanoke City schooldistrict (Virgina), de derde succesvolle onderwijsvernieuwing in het oosten van het land, heeft zo’n 14.000 studenten. Het heeft een diverse, maar ook een relatief arme studentenpopulatie met veel vluchtelingkinderen. Tien jaar geleden stond het schoolsysteem er slecht voor en vele kinderen vielen voortijdig uit. Het succes van alle kinderen werd topprioriteit en vandaag de dag haalt 90% een diploma. Studenten worden goed voorbereid op carrière en schoolloopbaan en onderwijsgelijkheid wordt er nagestreefd. Ook hier wordt veel op voorschoolse educatie geïnvesteerd en in de zomer kunnen kinderen educatieve programma’s volgen. Studenten krijgen veel educatieve mogelijkheden aangeboden. Nieuwkomers worden niet in aparte klasse gezet maar voelen vanaf dag één dat ze erbij horen. En ook hier zijn er sterke verbindingen met lokale organisaties en diensten in de gemeenschap.\nDe drie initiatieven die uitgebreid worden beschreven hebben meer met elkaar gemeen dan dat ze van elkaar verschillen. De scholen staan in gemeenschappen die te maken hebben met omstandigheden waar scholen tegenwoordig mee te maken kunnen hebben zoals armoede, taalproblemen, culturele verschillen en discriminatie. Bij het succesvol vernieuwen in Union (OK), Union City (NJ) en Roanoke (VA) gaat het niet om enkele helden en ego’s, maar om hard en constant met elkaar werken. De onderwijsmensen blijven doen wat werkt en stoppen met wat niet werkt. Het zijn instellingen waar de medewerkers zelf ook willen leren. Hun prioriteiten en principes hebben ze afgestemd op de omstandigheden waarin ze werken. Ze creëren ondersteunende leeromgevingen, betrekken de leerlingen bij het onderwijs, werken met getalenteerde docenten, zorgen ervoor dat de leerplannen uitdagend zijn, er wordt met ouders en lokale organisaties samengewerkt en (alle) leerlingen krijgen wat zij daar nodig hebben. Het laat zien hoe onderwijs zelf onderwijsvernieuwing kan doorvoeren en het onderlinge vertrouwen terug kan winnen onder leiding van stabiel leiderschap. Het gaat hier om de smeltkroes van de klas, de interacties tussen leraren, de vaardigheden van de teamleider die snapt hoe verschillende onderdelen in elkaar grijpen, de omringende gemeenschap die erbij betrokken is en de politiek die de initiatieven steunt. Een lange termijnvisie van bovenaf en dagelijks van onderop werken aan van hier naar daar. Union, Union City en Roanoke hebben succesvolle onderwijsvernieuwing doorgevoerd en een positief antwoord gevonden op fragmentering, isolatie en prestatiedruk. Volhardende inspanning heeft meer te bieden dan ontwrichtende verstoring, waar ze in Amerika veel meer mee te maken hebben dan bij ons. Maar toch zijn dit ook goede lessen voor ons. Saai en taai misschien, allicht, maar oh zo krachtig, daar en hier.\n\n\n\nKirp,D., Wechsler, M., Gardner, M. & Ali, T.T. (2022). Disrupting Disruption. The Steady Work of Transforming Schools. New York, Oxford University Press."
  },
  {
    "objectID": "posts/8_4_30_Volhardende_inspanning/De aanval.html",
    "href": "posts/8_4_30_Volhardende_inspanning/De aanval.html",
    "title": "De aanval als verdediging",
    "section": "",
    "text": "In 1989 schreef Francis Fukuyama een essay met de titel The End of History? en drie jaar later werkte hij zijn gedachten uit in een optimistisch The End of History and the Last Man. De westerse liberale democratie met vrijheid en gelijkheid kon niet worden verbeterd en de Geschiedenis kwam daarmee ten einde. Dertig jaar later komt zijn Liberalism and its Discontents uit. Nog steeds denkt hij dat er niets uitgaat boven de politiek van het liberalisme. Toch wordt het van rechts en links sterk bekritiseerd en bedreigd. In dit boek verdedigt hij het klassieke of humane (mijn voorkeur) liberalisme. Het gaat hem niet om oplossingen voor concrete maatschappelijke problemen, hij vraagt aandacht voor de onderliggende principes van passende politiek. Het is belangrijk om de uitgangspunten van het liberalisme goed te begrijpen en de ontwikkeling ervan te snappen. Hoe staat het liberalisme ervoor en waar hoort het te staan, waar komt al die hedendaagse ontevredenheid vandaan en hoe is het liberalisme weer zo aan te scherpen dat het bij deze tijd past? Niet het liberalisme afschaffen, want het is en blijft voor Fukuyama superieur aan de alternatieven, maar het moderniseren, dat is wat hij wil.\nVoor Fukuyama is liberalisme de doctrine die de macht van overheden wil beperken door de constitutie, de opbouw en het onderhoud van wetgeving en instituten die rechten van burgers beschermen. Het liberalisme verdedigt de rechten van individuen en zorgt ervoor dat mensen zichzelf kunnen zijn, kunnen zeggen wat ze willen, lid kunnen worden van verenigingen, kunnen geloven wat ze willen en kunnen deelnemen aan het politieke leven. Het liberalisme kent een pragmatische rationaliteit waar het het vreedzaam samenleven met elkaar regelt. Tegelijk is het moreel gericht, waar het menselijke waardigheid en autonomie beschermt, en economisch gericht, met aandacht voor eigendomsrechten en de bescherming van vrijheid van transactie. Het gaat in het liberalisme niet zozeer om het goede leven, meer om leven mogelijk maken door vrede en veiligheid te bieden. Het liberalisme kwam tegen de achtergrond van 150 jaar geloofsstrijd in Europa tot stand en zou in combinatie met democratie en de opbouw van goed functionerende staten met name na de Tweede Wereldoorlog tot bloei komen en zorgen voor politieke, sociale en economische rust. Overregulatie, onbetaalbare sociale systemen en een economie die stagneerde zorgden ervoor dat dat het klassieke liberalisme neo-liberalisme wordt. Met die aftakking krijgen we te maken met deregulatie, privatisering en globalisering en ontstaat grote sociale ongelijkheid, verschuift macht en krijgen we met demografische veranderingen te maken. Onder dat neo-liberalisme worden mensen zelfzuchtiger en willen ze in extreme mate eigen keuzes kunnen maken. Meer en meer sluiten mensen zich op in hun kleine wereld van gelijkgezinden en komen verder af te staan van de gemeenschap en de politiek. Het liberalisme bijt zichzelf in de staart en maakt op deze manier de weg vrij voor populisme. Daar waar het liberalisme voorheen juist zo goed in was (omgaan met tolerantie, diversiteit en mensen erbij houden), wordt het nu zowel door mensen ter rechter- als linkerzijde bekritiseerd. Het marktdenken slaat een groot gat tussen rijken en armen, dat ter rechterzijde vooral gevoeld wordt. De verliezers hier keren zich tegen immigratie en voelen zich opzijgezet door niet-blanke immigranten. Ter linkerzijde wordt vooral heil gezocht in leefstijlkeuzes en identiteitspolitiek, gebaseerd op ras, etniciteit, geslacht, religie en seksuele oriëntatie.\nHet liberalisme voelde zich lang sterk verbonden met wetenschap en technologie. Er was dat vertrouwen in de objectieve werkelijkheid gebaseerd op empirische bewijsvoering en de autoriteit van de spreker. Nu is dat heel anders en ‘is niets waar en is alles mogelijk’. In liberale samenlevingen was men het vaak oneens over de doelstellingen, maar het wordt wel heel moeilijk als we dat over de feiten zijn. De objectieve wereld maakt tegenwoordig niet zelden plaats voor een subjectieve fantasiewereld van gevoelens en emoties. Vrijheid van spreken is ook essentieel voor een goed functionerende samenleving. Die vrijheid mag niet in handen komen van een kleine groep machthebbers. Ook is het daarvoor niet goed als media en communicatie alleen in private handen komen en er sociale media van alles gezegd wordt. De kwaliteit van het vrije woord en de informatie is dan noodzakelijk, met normen van burgerlijkheid en respect voor het private. Fukuyama heeft niet veel op met de alternatieven op het liberalisme die geboden worden, of die nu uit religieuze, nationale, conservatieve of progressieve hoek komen. Volgens hem is het nodig dat het liberalisme niet langer de overheid als grote vijand en sta in de weg ziet voor economische groei en individuele vrijheid. Een overheid vertrouwen is nodig wil die overheid haar publieke taken goed kunnen uitvoeren. Dat kan door de kwaliteit van de overheid op peil te brengen, met voldoende menselijke en materiële middelen. Niet alles van bovenaf maar ook op lager niveau om zo dichter bij de burger te staan.\nZo stevig als het liberalisme dertig jaar geleden nog in het zadel zat is het al lang niet meer. Haar tekortkomingen zijn duidelijk geworden en Fukuyama beschrijft dit alles glashelder. Een deel van de tekortkomingen waren toen ook al zichtbaar, maar het was of we dat met z’n allen toen niet wilden zien. Vooral links en de identiteitspolitiek krijgen het er van Fukuyama van langs en in dat opzicht had hij wel wat meer balans kunnen aanbrengen. In zijn boek besteedt hij vooral aandacht aan hoe het liberalisme binnen de eigen grenzen door zichzelf en door anderen in gevaar wordt gebracht. De bedreiging van buiten laat hij erbuiten. Het boek heeft hij zelf voor de oorlog in Oekraïne afgemaakt en die beperking is nu te merken.\n\n\n\nFukuyama, F. (2022). Liberalism and its Discontents. London, Profile Books."
  },
  {
    "objectID": "posts/8_4_30_Volhardende_inspanning/Volhardendeinspanning.html",
    "href": "posts/8_4_30_Volhardende_inspanning/Volhardendeinspanning.html",
    "title": "Volhardende inspanning",
    "section": "",
    "text": "“In een democratisch samenleving moet het onderwijs vrij en universeel zijn, niet-sectarisch, democratisch in methode en afhankelijk zijn van goed getrainde professionele leraren” (Horace Mann).\n\nTegen het vernieuwen van onderwijs is in het onderwijs lang positief aangekeken. Dat was in de tijd dat het maatschappelijk perspectief optimistischer was. Het was ook de tijd dat vernieuwingen vooral uit het onderwijs zelf kwamen. Het maatschappelijk optimisme verdween en de vernieuwingsdrift van het onderwijs werd op een gegeven moment door politiek en anderen buiten het onderwijs overgenomen. Zij wilden het onderwijs naar eigen hand zetten. Dat was zeker het geval in Amerika. Sinds de jaren tachtig was het geduld in de politiek en bij mensen die met succes hun eigen bedrijf en start-ups hadden opgezet opraakt. In hun ogen paste het onderwijs niet meer bij de tijd. Zij kozen voor snelle en makkelijke oplossingen en zetten de mensen in het onderwijs onder druk. Zo kon het gebeuren dat scholen gesloten werden als er niet in een bepaalde tijd bepaalde testscores werden gehaald. Voor het onderwijs werden van buitenaf doelen gesteld, er werd verteld dat de leraren harder moesten werken om de doelen te halen en als een school er niet in zou slagen om het beoogde resultaat te behalen, zou het zelf de consequenties moeten dragen. Ondertussen heeft vernieuwen bij mensen die in het onderwijs zelf werken een vieze bijsmaak gekregen. Of het nou over het aanpassen van de leerstof gaat, over technologische veranderingen of over systeemveranderingen, veel vertrouwen heeft men in het onderwijs niet meer in de plannen en ambities. Daar zijn ze ondertussen wat vernieuwing betreft vooral cynisch, argwanend en boos geworden en willen ze er niet veel meer van weten. ‘Laat ons met rust en laat ons onze eigen gang gaan’, hoor je ze roepen. Het onderwijs zelf kwam in het defensief en geïsoleerd te staan. Toch is het zo dat het onderwijs zelf her en der nog steeds succesvol vernieuwt. Wat hebben die succesvolle vernieuwingen gemeenschappelijk en waar zijn ze op zijn gebaseerd? In Disrupting Disruption. The Steady Work of Transforming Schools laten Kirk e.a. zien dat het bij succesvolle vernieuwingen in het onderwijs nooit om snelle veranderingen en makkelijke oplossingen gaat. Daar gaat het niet om afrekenen op resultaat, terug naar de basis, de markt of vrije keuze voor ouders. Bij succesvolle vernieuwingen in het onderwijs gaat het iedere keer weer om verbeteringen die rustig en stapsgewijs doorgezet en organisatorisch sterk en stabiel onderbouwd zijn. Daar werkt men met elkaar onderzoekend, innoverend en lerend toe naar de toekomst en heeft men de ontwikkeling van alle kinderen voor ogen. Het boek beschrijft drie voorbeelden van succesvolle onderwijsvernieuwingen.\nEen generatie geleden was Union (Oklahoma) nog een welgestelde witte gemeenschap. De welgestelden vertrokken naar de buitenwijken en een armer en etnisch divers deel kwam ervoor in de plaats, met veel jonge immigranten. De studentenbevolking van Union veranderde daardoor ook sterk. Een derde is nu blank, een derde komt uit Zuid-Amerika en de rest is gemengd. Een vijfde moet de Engelse taal nog leren en 70% komt voor het vrije lunch-programma in aanmerking. Er moest wel een nieuwe school worden opgebouwd. De hoge slagingspercentages vallen op die laatste vijftien jaar van 74% naar 91% zijn gestegen. Dat is vooral knap omdat Oklahoma relatief weinig geld kan besteden per student. In Union heeft het men het gevoel er voor alle kinderen te zijn. De beta-vakken hebben aandacht in het hele curriculum, van kleuterschool tot en met voortgezet onderwijs. Er wordt een breed pakket van diensten aangeboden en onderwijs en gemeenschap zijn er nu verbonden, bijvoorbeeld door naschoolse activiteiten en gezondheidszorg. Iedereen doet mee in de kunsten en sport. De leerlingen worden er op een volwassen manier begeleid in de overgang van voortgezet naar hoger onderwijs. Sterk leiderschap zorgde er mede voor dat Union een sterk schooldistrict is geworden. Union City (New Jersey) is de dichtstbevolkte stad van Amerika. Het gemiddelde gezinsinkomen is er de helft van dat in NJ, de werkloosheid is er twee keer zo hoog. Union City is al veertig jaar een Latino-enclave en 99 procent van de studenten is er Latino. Een groot deel spreekt geen Engels en is nog maar kort in Amerika. Het aantal ongedocumenteerden is er hoog. Toch verlaat 85% het voortgezet onderwijs met een diploma en stroomt 72% door naar het college. Veel werk wordt gestopt in de vroege ontwikkeling van kinderen waar met effectieve educatieve programma’s wordt gewerkt. Werken met taal heeft er veel aandacht. Ze leren eerst in het Spaans en van daaruit wordt succesvol de transfer naar het Engels gemaakt. Het leiderschap komt uit het onderwijs zelf en kent een grote continuïteit. Data-informatie gebruiken ze veel; niet om onderwijzers te straffen maar om ervoor te zorgen dat ze het beter doen. Union City kent een sterke ondersteunende gemeenschap en de leerlingen voelen dat ze ertoe doen. Roanoke City schooldistrict (Virgina), de derde succesvolle onderwijsvernieuwing in het oosten van het land, heeft zo’n 14.000 studenten. Het heeft een diverse, maar ook een relatief arme studentenpopulatie met veel vluchtelingkinderen. Tien jaar geleden stond het schoolsysteem er slecht voor en vele kinderen vielen voortijdig uit. Het succes van alle kinderen werd topprioriteit en vandaag de dag haalt 90% een diploma. Studenten worden goed voorbereid op carrière en schoolloopbaan en onderwijsgelijkheid wordt er nagestreefd. Ook hier wordt veel op voorschoolse educatie geïnvesteerd en in de zomer kunnen kinderen educatieve programma’s volgen. Studenten krijgen veel educatieve mogelijkheden aangeboden. Nieuwkomers worden niet in aparte klasse gezet maar voelen vanaf dag één dat ze erbij horen. En ook hier zijn er sterke verbindingen met lokale organisaties en diensten in de gemeenschap.\nDe drie initiatieven die uitgebreid worden beschreven hebben meer met elkaar gemeen dan dat ze van elkaar verschillen. De scholen staan in gemeenschappen die te maken hebben met omstandigheden waar scholen tegenwoordig mee te maken kunnen hebben zoals armoede, taalproblemen, culturele verschillen en discriminatie. Bij het succesvol vernieuwen in Union (OK), Union City (NJ) en Roanoke (VA) gaat het niet om enkele helden en ego’s, maar om hard en constant met elkaar werken. De onderwijsmensen blijven doen wat werkt en stoppen met wat niet werkt. Het zijn instellingen waar de medewerkers zelf ook willen leren. Hun prioriteiten en principes hebben ze afgestemd op de omstandigheden waarin ze werken. Ze creëren ondersteunende leeromgevingen, betrekken de leerlingen bij het onderwijs, werken met getalenteerde docenten, zorgen ervoor dat de leerplannen uitdagend zijn, er wordt met ouders en lokale organisaties samengewerkt en (alle) leerlingen krijgen wat zij daar nodig hebben. Het laat zien hoe onderwijs zelf onderwijsvernieuwing kan doorvoeren en het onderlinge vertrouwen terug kan winnen onder leiding van stabiel leiderschap. Het gaat hier om de smeltkroes van de klas, de interacties tussen leraren, de vaardigheden van de teamleider die snapt hoe verschillende onderdelen in elkaar grijpen, de omringende gemeenschap die erbij betrokken is en de politiek die de initiatieven steunt. Een lange termijnvisie van bovenaf en dagelijks van onderop werken aan van hier naar daar. Union, Union City en Roanoke hebben succesvolle onderwijsvernieuwing doorgevoerd en een positief antwoord gevonden op fragmentering, isolatie en prestatiedruk. Volhardende inspanning heeft meer te bieden dan ontwrichtende verstoring, waar ze in Amerika veel meer mee te maken hebben dan bij ons. Maar toch zijn dit ook goede lessen voor ons. Saai en taai misschien, allicht, maar oh zo krachtig, daar en hier.\n\n\n\nKirp,D., Wechsler, M., Gardner, M. & Ali, T.T. (2022). Disrupting Disruption. The Steady Work of Transforming Schools. New York, Oxford University Press."
  },
  {
    "objectID": "posts/9_5_24_De_moderne_tijd_van_Bell/DemodernetijdvanDanielBell.html",
    "href": "posts/9_5_24_De_moderne_tijd_van_Bell/DemodernetijdvanDanielBell.html",
    "title": "De moderne tijd van Daniel Bell",
    "section": "",
    "text": "Begin jaren tachtig werkte ik op het Criminologisch Instituut in Groningen. Het was Otto Jansen die mij toen vertelde over Hannah Arendt en Daniel Bell. Hij had een jaar in New York gestudeerd en in die tijd les gehad van beiden. Over beiden was hij bijzonder enthousiast. Ik kan mij herinneren dat hij vertelde dat hij les had gehad van Daniel Bell. Hij gaf mij Bells boeken mee naar huis. Het laatste boek van Bell (Cultural Contadictions of Contemporary Capitalism) werd op het instituut en in leesgroepen besproken. Daniel Bell wist de moderne tijd tegen het licht te houden. Net als Marx, Weber en Durkheim dat voor de 19e eeuw hadden gedaan, zou Bell dat voor de 20ste eeuw doen. Hij behoorde met bijvoorbeeld Chomsky, Sontag en Galbraith in de Verenigde Staten en Aaron, Berlin en Popper in Europa tot de intellectuelen van twintigste eeuw. Bell werd in 1919 geboren en overleed in 2011. In 2019 zou hij 100 jaar zijn geworden en dat was de reden dat er over hem een congres werd georganiseerd. Historici en sociale wetenschappers stonden op dat congres stil bij de vraag hoe goed hij zijn tijd heeft gedefinieerd, maar ook bij de vraag wat hij nog voor de huidige tijd betekent. Daar gaat het over in Defining the Age. Daniel Bell, His Time and Ours van Paul Starr en Julian E. Zelizer (eds).\nStarr en Zelizer hebben het boek in vier delen opgedeeld. Het eerste deel (waar de inleiding toebehoort) vertelt ons iets over de Daniel Bell zelf. Hij was de zoon van joodse immigranten uit Belarus die in het oosten van New York opgroeide tussen joods radicalisme en Hebreeuws conservatisme. Zijn vader overleed al snel en hij groeide op in de synagoog en de socialistische beweging. Hij las op jonge leeftijd over keerzijde van de Russische Revolutie en distantieerde zich direct van het communisme. Je krijgt in dit eerste deel een goed beeld van Daniel Bell zelf, met zijn slimme vriendengroep, als iemand die voortdurend over van alles praatte en discussieerde, snel van begrip en glashelder in perspectief. Je kunt je er iets bij voorstellen als hij over zichzelf zegt ‘Ik ben een specialist in generalisaties’. Hij werkte als journalist bij enkele links georiënteerde bladen. Na de oorlog ging hij op de universiteit werken en nam politiek verder afstand van het marxisme dat voor hem te mechanisch en te steriel was. Op de kracht van Marx’ analyse zal hij overigens altijd blijven wijzen. Anders dan zijn joodse intellectuele vrienden die steeds meer naar rechts opschuiven, blijft Bell zijn leven lang sociaal democratisch (ook al wordt hij tot zijn eigen grote ergernis door sommigen als neo-conservatief afgeschilderd). Hem stond een aangepast kapitalisme voor ogen met een sterke rol van de overheid in het managen van de economie en in het beschermen van werkers en consumenten. Het tweede deel van het boek gaat over politiek en ideologie. Hij schreef over Amerikaanse socialisme, dat in de vijftiger jaren volgens hem in zijn eigen land definitief de archieven van de geschiedenis in kon. Marx schoot theoretisch te kort omdat hij politiek tot materiële krachten reduceerde. In Amerika slaagde de beweging er ook praktisch niet in aan te sluiten bij de problemen waar de samenleving mee te maken had. Het morele idee van gelijkheid en het bieden van mogelijkheden voor onze talenten bleven hem levenslang aanspreken. Bell hield zich ook met radicaal rechts bezig. Hoe moest de opkomst van het McCarthyisme begrepen worden in de tijd dat werkloosheid laag was en de inflatie in toom kon worden gehouden? Hier ging het niet om maatschappelijke turbulentie die voortkwam uit economische depressie. Hier was sprake van groeiende welvaart en angst voor sociale, economische en politieke veranderingen. In deze jaren werd het voor Bell ook duidelijk dat er geen samenhangende ideologieën meer zijn zoals in de negentiende eeuw. In de zestiger jaren leek dat met de tegencultuur toch anders te worden, maar dat zou volgens Bell slechts van korte duur zijn. Het einde van de ideologieën (The End of Ideology) komt er dan na het instorten van het Soviet-communisme wanneer over globalisering en marktwerking nauwelijks nog anders gedacht kon worden. Bell was met analyses de tijd vooruit. Het derde deel centreert zich rondom The Coming of Post-Industrial Society (1973). De samenleving, dat zag Bell om zich heen, veranderde. Het harde werken en de fysieke arbeid op het land en de fabrieken maakten plaats voor de post-industriële en informatiesamenleving en werken in dienstverlening en kennisberoepen. Die post-industriële samenleving vroeg volgens hem hele andere zaken van de overheid om beslissingen te nemen en van de vaardigheden en het onderwijs van werknemers om hun werk te verrichten. Bell zag de samenleving als een interessant samenraapsel van economie, politiek en cultuur, met elk eigen principes van rationaliteit, gelijkheid en expressie. Dat perspectief komt in het vierde en laatste deel van het boek aan de orde, dat gecentreerd is rond Cultural Contradictions of Contemporary Capitalism (1976). Hij zag vooral de principes van de rationele ethos van economie en de narcistische cultuur uit elkaar groeien. Hij zag politiek Nieuw Links opkomen en de Nieuwe Communalisten die elkaar in de jaren zestig en zeventig vonden in het zoeken naar individuele vrijheid en bewustzijn. Maar anders dan Bell zich kon indenken, nam deze laatste beweging niet alleen afstand van de Protestantse ethiek maar zou deze tegencultuur ook onze hedendaags digitaal kapitalisme gaan vormgeven. Vertegenwoordigers van de tegencultuur zullen, anders dan Bell toen nog kon voorstellen, de nieuwe grote netwerkorganisaties gaan leiden. Zij zullen er voor zorgen dat het werk tijdelijk en flexibel wordt, voortdurend zal veranderen en zij zullen zorgen voor de grote verschillen tussen management en de uitvoerders. Voelde dit alles voor Bell nogal vervreemdend aan en kon hij zich niet voorstellen dat die tegencultuur van betekenis zou worden, ondertussen weten wij al niet anders.\nBell is niet alleen interessant voor de analyse van de naoorlogse jaren. Ook voor onze tijd zijn zijn inzichten bijzonder interessant en leerzaam. De politiek blijft vragen om discussie en dialoog over hoe we de samenleving met elkaar moeten vormgeven. De oude ideologieën mogen daar dan wel niet meer bij passen, dat betekent niet dat we hier met elkaar over na moeten denken om er passende vormen voor te vinden. Bells hele sociaal democratisch agenda, die veel meer nadruk legt op gemeenschappelijke besluitvorming dan op individueel gewin, op een sturende rol van de overheid en op goed onderwijs kunnen ons daarbij inspireren. Het blijft ook van belang om economie, politiek en cultuur in samenhang te bezien. Dit boek over Daniel Bell schetst een helder beeld van Bells visie, zijn beperkingen en vooral zijn sterke kanten. Dit boek bracht mijzelf niet alleen terug naar een stimulerende tijd, het maakte mij duidelijk dan Daniel Bell nog steeds veel te bieden heeft als je nadenkt over het oplossen van hedendaagse maatschappelijke problemen.\n\n\n Starr, P. and Zelizer, J.E. (2022). Defining the Age. Daniel Bell, His Time and Ours. New York: Columbia University Press."
  },
  {
    "objectID": "posts/10_6_24_Vrijheid_gelijkheid_broederschap/Vrijheid_gelijkheid_broederschap.html",
    "href": "posts/10_6_24_Vrijheid_gelijkheid_broederschap/Vrijheid_gelijkheid_broederschap.html",
    "title": "Vrijheid, gelijkheid en broederschap",
    "section": "",
    "text": "‘the old is dying and the new cannot yet be born’ (Antonio Gramsci)\nDaniel Chandler trapt een open deur in als hij aan het begin van zijn nieuwe boek Free and Equal. What Would a Fair Society Look Like? stelt dat de burgers van rijke democratische landen niet in eerlijke samenlevingen wonen. Voor de meesten is het wel duidelijk, het politieke systeem wordt door rijken gedomineerd. Ze weten dat klasse, ras en geslacht nog steeds mogelijkheden beïnvloeden. Ze zijn zich bewust van de ongelofelijk ongelijke verdeling van geld, macht en prestige. Ze zullen zeggen dat klimatologische en ecologische veranderingen de eigen leefwereld en die van na ons bedreigen. Het vertrouwen in de politiek, die deze problemen zou moeten aanpakken, is naar een minimum gedaald en autoritair populisme bedreigt de democratische opbouw in verschillende landen. Wat volgens Chandler het meest ontbreekt in het politieke denken, daar zet hij wel een interessante deur open, is een constructieve en coherente visie op een betere en eerlijkere samenleving. Democratieën hebben zo’n ethische of ideologische onderbouwing nodig die burgers snappen, waar ze voor willen opkomen en die ze willen verdedigen. Daniel Chandler heeft dat raamwerk gevonden in het werk van de Amerikaanse politiek filosoof John (‘Jack’) Rawls. Begin jaren zeventig verscheen zijn Theory of Justice dat met Plato’s Republiek, Hobbes’ Leviathan en Marx’ Communistisch Manifest tot de grote werken uit de geschiedenis van de politieke ideeën behoort. Het boek Free and Equal dat Chandler erover schreef bestaat uit twee delen. In het eerste deel beschrijft hij heel inzichtelijk de complexe sociale, politieke en economische rechtvaardigheidstheorie van de politieke filosoof Rawls, in het tweede deel laat hij zien hoe Rawls ideeën gebruikt kunnen worden. Chandler wil een eerlijkere samenleving opbouwen en toewerken naar wat moreel wenselijk en praktisch mogelijk is. Rawls was de intellectueel die decennialang aan zo’n rechtvaardigheidstheorie werkte en zijn ideeën deelde met wetenschappers en studenten. Chandler wil dat ze gebruikt worden op straat, de media en de politiek. Hij wil dat ze ons denken veranderen, dat we er verkiezingen mee gaan winnen en gaan experimenteren met nieuwe politiek en aangepaste instituten.\n Eerst gaat hij in op Rawls’ werk. Volgens Rawls bestaat er geen oorspronkelijk, natuurlijke of neutrale manier om een samenleving te organiseren. Onze democratie en instituten die we vormgeven zijn gebaseerd op menselijke keuzen en wij kunnen ze zelf veranderen. Democratie en instituten hebben we wel nodig om het allemaal goed te laten functioneren. Politieke structuren zijn daarbij nodig om tot collectieve beslissingen te kunnen komen. Juridische structuren zijn er om zaken te controleren en economische structuren zijn er voor productie en handel. Educatieve structuren zorgen voor de nodige onderbouwde informatie. Sociale structuren, tenslotte, zorgen ervoor dat de samenleving in stand wordt gehouden en cultuur gedeeld. Onze democratie en instituten vormen samen onze waarden, dromen en aspiraties en laten zien wat voor mensen wij zijn.\nWie willen we zijn? Rawls heeft een eerlijke en rechtvaardige samenleving voor ogen met een eenvoudige kern. Daarvoor moet jij jezelf niet alleen afvragen in wat voor een samenleving je zou willen wonen, tegelijk moet jij je voorstellen dat je niet weet wie je bent of later wordt. Je weet niet of je als rijk of arm persoon wordt geboren, ook niet als Christen, Moslim of atheïst. Je kent jouw seksuele geaardheid niet en of je wel of niet met fysieke of mentale beperkingen te maken krijgt. Rawls schotelt ons een soort denkexperiment voor, dat hij de ‘originele positie’ noemde. Je krijgt als het ware een ‘sluier van onwetendheid’ over je heen gelegd; je weet niet welk stuk van de taart je zult krijgen. Als we onszelf dan in zo’n positie hebben gemanoeuvreerd, vindt Rawls dat we twee principes in acht moeten nemen. Allereerst zullen we opkomen voor onze persoonlijke, politieke en procedurele vrijheden. Het gaat dan om de liberale rechten om te denken, zeggen en geloven wat je wilt, het stemrecht en de mogelijkheden om politieke processen te beïnvloeden. Dit is het ‘basis vrijheden principe’. Het tweede principe (‘eerlijke gelijkheid van mogelijkheden’) deelt hij op. Iedereen moet een gelijke kans krijgen om succes te hebben in het leven. Klasse, ras of geslacht mogen daarin geen rol spelen. Echter, en dat is interessant en anders dan wat we om ons heen zien, voegt hij daar een belangrijk tweede deel aan toe (‘verschil principe’). Van ongelijkheid kan alleen sprake zijn als het iedereen ten goede komt. Bij alles wat we doen, hebben we ons daarom af te vragen wat het betekent voor de minst bedeelden. We moeten alleen maar willen dat sommigen meer hebben als het mensen die weinig hebben ten goede komt. Je moet bij Rawls niet alleen aan inkomen en welvaart denken, maar ook aan economische macht en controle, en aan onderlinge relaties en zelfrespect. Naast deze principes hebben we verplichtingen naar toekomstige generaties (‘spaar principe’) en is het nodig dat we ons verantwoordelijk voelen voor hun materiele welvaart en vitale ecosysteem waar zij van afhankelijk zijn.\nChandler omarmt deze rechtvaardigheidstheorie maar wil dat het in onze tijd gebruikt wordt bij de problemen waar wij tegenaan lopen: vrijheid, democratie, gelijke kansen, welvaartsverdeling en betekenisvol werken. Vrijheden met betrekking tot seksualiteit, abortus, religie en het vrije woord zijn onderdeel van ‘culturele oorlogen’ geworden. Het is het persoonlijke strijd geworden en hier willen we onze eigen voorkeur boven die van de ander plaatsen. We willen gelijk krijgen en zijn vergeten te denken in meer publieke verschillen. Geen enkele basisvrijheid is het belangrijkste, het gaat om het geheel. Vrijheden kunnen alleen overleven als we redelijk, respectvol en tolerant naar elkaar toe zijn, als politiek met een beetje gevoel van eerlijkheid wordt gespeeld en als we er met elkaar uit willen komen. Daarom zijn het opbouwen van gedeelde waarden en burgerschap zo belangrijk.\nDemocratie is in gevaar nu er zoveel wantrouwen is en uiteindelijk zo weinig mensen betrokken zijn in het met elkaar beslissingen nemen. Democratie is het systeem dat bestaat bij het idee van politieke gelijkheid. Het is nodig dat iedereen gelijke mogelijkheden heeft om aan dat politieke proces mee te kunnen doen. Niet alleen via stemmen, maar ook is het nodig dat mensen gelijk geïnformeerd zijn en er in principe in gelijke mate aan besluitvorming kunnen deelnemen. Chandler doet concrete voorstellen om representatie en participatie te versterken en de invloed van geld terug te dringen zodat ook het democratische proces ten goede komt aan de minst bedeelden.\nBanen en posities moeten verdeeld worden op basis van talent en iedereen heeft gelijke kansen nodig om die talenten te ontwikkelen. Dat kan door maatregelen in het onderwijs (door op jonge kinderen te investeren, door iedereen een brede basis mee te geven, door meer aandacht te geven aan het vakonderwijs bijvoorbeeld). Het kan ook door armoede en ongelijkheid te bestrijden en daarbij rekening te houden met klasse, ras en geslacht en verschillen die daarmee samenhangen.\nHet is volgens Chandler ook goed om voorbij de voorwaardelijke welvaarstaat te denken en economische maatregelen te nemen die gedeelde welvaart ten goede komen. Daarom is het nodig ervoor te zorgen dat de levensstandaard aan de onderkant van de samenleving erop vooruitgaat. We zouden kunnen experimenteren met basisinkomen maar ook maatregelen die in een vroeg stadium ongelijkheid tegengaan zodat we dat niet achteraf hoeven te herstellen. Denk aan het verhogen van minimuminkomen, beroepstrainingen, versterken van de positie van vakbonden en andere maatregelen die ervoor zorgen dat het inkomen van mensen via werk erop vooruitgaan. Niet alleen het inkomen, ook het vermogen van mensen zouden eerlijker verdeeld moeten worden, bv via het instellen van burgerwelvaartsfonds waar iedereen vruchten van zou kunnen plukken. Politiek moet actief optreden tegenover de ongelofelijk oneerlijke concentratie van geld, macht en controle in de handen van aandeelhouders.\nTot slot is Chandler geïnteresseerd in bedrijfsvormen die meer onder controle staan van mensen die er werken en die de creativiteit, variëteit en autonomie van mensen ten goede komen. Meer democratie op de werkplaats vergroot de mogelijkheden van betekenisvol werk. Daarom zijn de rechten van de werknemers zo van belang. Daarom gaat zijn interesse uit naar meer medezeggenschap op het werk, naar vormen waarin de werknemers delen in de winsten en coöperatieve bedrijfsvormen.\nTheory of Justice is een heel belangrijk politiek filosofisch boek. Toen het in de jaren zeventig uitkwam is het veel besproken en had het hoog aanzien. Het werd ook weer snel vergeten toen eind jaren zeventig het neo-liberalisme opkwam. Vanaf die tijd werd de nadruk gelegd op individualisme, ging het kapitalisme hoogtij dagen vieren en bouwden we de samenleving neo-liberaal op. De individualistische samenleving waar we met elkaar na 1980 in terecht zijn gekomen en die meer dan veertig jaar ons doen en laten bepaalde, zal Rawls verschrikkelijk hebben gevonden. De keerzijden van dat neoliberalisme zijn de laatste jaren duidelijker geworden en er wordt meer en meer afstand van genomen. Wat er voor in de plaats moet komen is nog onduidelijk. Het is goed dat Chandler ons nu zo overtuigend wijst op het belang van Rawls’ werk en wat het voor ons zou kunnen betekenen. In Rawls’ ‘redelijke pluralisme’ gaat het om samenwerking en wederkerigheid en het belang van families, gemeenschappen en het religie in ons leven. Gezonde samenlevingen hebben een stabiel perspectief, maar ‘stabiel vanwege de juiste redenen’ zoals Rawls schreef. Dan gaat het niet om een bepaalde manier van goed leven, daar komen we toch met elkaar niet uit. Het gaat om rechten die we elkaar gunnen en waar we ons aan houden. Van stabiliteit is op dit moment geen sprake en ons politieke denken gaat verschillende kanten op. We hebben behoefte aan een meer rustig evenwicht (‘reflectief equilibrium’) en Rawls’ idee van een humane, gelijke en duurzame samenleving zou dat kunnen zijn. Op deelterreinen zijn er vast betere boeken dan dit van Chandler. Wat dit boek zo sterk maakt is de coherentie en samenhang in denken over wie we zouden kunnen zijn.\n\n\n\nChandler, D. (2023). Free and equal. What Would a Fair Society Look Like? London: Allen Lane. 410 pagina’s."
  },
  {
    "objectID": "posts/10_6_24_Vrijheid_gelijkheid_broederschap/DemodernetijdvanDanielBell.html",
    "href": "posts/10_6_24_Vrijheid_gelijkheid_broederschap/DemodernetijdvanDanielBell.html",
    "title": "De moderne tijd van Daniel Bell",
    "section": "",
    "text": "Begin jaren tachtig werkte ik op het Criminologisch Instituut in Groningen. Het was Otto Jansen die mij toen vertelde over Hannah Arendt en Daniel Bell. Hij had een jaar in New York gestudeerd en in die tijd les gehad van beiden. Over beiden was hij bijzonder enthousiast. Ik kan mij herinneren dat hij vertelde dat hij les had gehad van Daniel Bell. Hij gaf mij Bells boeken mee naar huis. Het laatste boek van Bell (Cultural Contadictions of Contemporary Capitalism) werd op het instituut en in leesgroepen besproken. Daniel Bell wist de moderne tijd tegen het licht te houden. Net als Marx, Weber en Durkheim dat voor de 19e eeuw hadden gedaan, zou Bell dat voor de 20ste eeuw doen. Hij behoorde met bijvoorbeeld Chomsky, Sontag en Galbraith in de Verenigde Staten en Aaron, Berlin en Popper in Europa tot de intellectuelen van twintigste eeuw. Bell werd in 1919 geboren en overleed in 2011. In 2019 zou hij 100 jaar zijn geworden en dat was de reden dat er over hem een congres werd georganiseerd. Historici en sociale wetenschappers stonden op dat congres stil bij de vraag hoe goed hij zijn tijd heeft gedefinieerd, maar ook bij de vraag wat hij nog voor de huidige tijd betekent. Daar gaat het over in Defining the Age. Daniel Bell, His Time and Ours van Paul Starr en Julian E. Zelizer (eds).\nStarr en Zelizer hebben het boek in vier delen opgedeeld. Het eerste deel (waar de inleiding toebehoort) vertelt ons iets over de Daniel Bell zelf. Hij was de zoon van joodse immigranten uit Belarus die in het oosten van New York opgroeide tussen joods radicalisme en Hebreeuws conservatisme. Zijn vader overleed al snel en hij groeide op in de synagoog en de socialistische beweging. Hij las op jonge leeftijd over keerzijde van de Russische Revolutie en distantieerde zich direct van het communisme. Je krijgt in dit eerste deel een goed beeld van Daniel Bell zelf, met zijn slimme vriendengroep, als iemand die voortdurend over van alles praatte en discussieerde, snel van begrip en glashelder in perspectief. Je kunt je er iets bij voorstellen als hij over zichzelf zegt ‘Ik ben een specialist in generalisaties’. Hij werkte als journalist bij enkele links georiënteerde bladen. Na de oorlog ging hij op de universiteit werken en nam politiek verder afstand van het marxisme dat voor hem te mechanisch en te steriel was. Op de kracht van Marx’ analyse zal hij overigens altijd blijven wijzen. Anders dan zijn joodse intellectuele vrienden die steeds meer naar rechts opschuiven, blijft Bell zijn leven lang sociaal democratisch (ook al wordt hij tot zijn eigen grote ergernis door sommigen als neo-conservatief afgeschilderd). Hem stond een aangepast kapitalisme voor ogen met een sterke rol van de overheid in het managen van de economie en in het beschermen van werkers en consumenten. Het tweede deel van het boek gaat over politiek en ideologie. Hij schreef over Amerikaanse socialisme, dat in de vijftiger jaren volgens hem in zijn eigen land definitief de archieven van de geschiedenis in kon. Marx schoot theoretisch te kort omdat hij politiek tot materiële krachten reduceerde. In Amerika slaagde de beweging er ook praktisch niet in aan te sluiten bij de problemen waar de samenleving mee te maken had. Het morele idee van gelijkheid en het bieden van mogelijkheden voor onze talenten bleven hem levenslang aanspreken. Bell hield zich ook met radicaal rechts bezig. Hoe moest de opkomst van het McCarthyisme begrepen worden in de tijd dat werkloosheid laag was en de inflatie in toom kon worden gehouden? Hier ging het niet om maatschappelijke turbulentie die voortkwam uit economische depressie. Hier was sprake van groeiende welvaart en angst voor sociale, economische en politieke veranderingen. In deze jaren werd het voor Bell ook duidelijk dat er geen samenhangende ideologieën meer zijn zoals in de negentiende eeuw. In de zestiger jaren leek dat met de tegencultuur toch anders te worden, maar dat zou volgens Bell slechts van korte duur zijn. Het einde van de ideologieën (The End of Ideology) komt er dan na het instorten van het Soviet-communisme wanneer over globalisering en marktwerking nauwelijks nog anders gedacht kon worden. Bell was met analyses de tijd vooruit. Het derde deel centreert zich rondom The Coming of Post-Industrial Society (1973). De samenleving, dat zag Bell om zich heen, veranderde. Het harde werken en de fysieke arbeid op het land en de fabrieken maakten plaats voor de post-industriële en informatiesamenleving en werken in dienstverlening en kennisberoepen. Die post-industriële samenleving vroeg volgens hem hele andere zaken van de overheid om beslissingen te nemen en van de vaardigheden en het onderwijs van werknemers om hun werk te verrichten. Bell zag de samenleving als een interessant samenraapsel van economie, politiek en cultuur, met elk eigen principes van rationaliteit, gelijkheid en expressie. Dat perspectief komt in het vierde en laatste deel van het boek aan de orde, dat gecentreerd is rond Cultural Contradictions of Contemporary Capitalism (1976). Hij zag vooral de principes van de rationele ethos van economie en de narcistische cultuur uit elkaar groeien. Hij zag politiek Nieuw Links opkomen en de Nieuwe Communalisten die elkaar in de jaren zestig en zeventig vonden in het zoeken naar individuele vrijheid en bewustzijn. Maar anders dan Bell zich kon indenken, nam deze laatste beweging niet alleen afstand van de Protestantse ethiek maar zou deze tegencultuur ook onze hedendaags digitaal kapitalisme gaan vormgeven. Vertegenwoordigers van de tegencultuur zullen, anders dan Bell toen nog kon voorstellen, de nieuwe grote netwerkorganisaties gaan leiden. Zij zullen er voor zorgen dat het werk tijdelijk en flexibel wordt, voortdurend zal veranderen en zij zullen zorgen voor de grote verschillen tussen management en de uitvoerders. Voelde dit alles voor Bell nogal vervreemdend aan en kon hij zich niet voorstellen dat die tegencultuur van betekenis zou worden, ondertussen weten wij al niet anders.\nBell is niet alleen interessant voor de analyse van de naoorlogse jaren. Ook voor onze tijd zijn zijn inzichten bijzonder interessant en leerzaam. De politiek blijft vragen om discussie en dialoog over hoe we de samenleving met elkaar moeten vormgeven. De oude ideologieën mogen daar dan wel niet meer bij passen, dat betekent niet dat we hier met elkaar over na moeten denken om er passende vormen voor te vinden. Bells hele sociaal democratisch agenda, die veel meer nadruk legt op gemeenschappelijke besluitvorming dan op individueel gewin, op een sturende rol van de overheid en op goed onderwijs kunnen ons daarbij inspireren. Het blijft ook van belang om economie, politiek en cultuur in samenhang te bezien. Dit boek over Daniel Bell schetst een helder beeld van Bells visie, zijn beperkingen en vooral zijn sterke kanten. Dit boek bracht mijzelf niet alleen terug naar een stimulerende tijd, het maakte mij duidelijk dan Daniel Bell nog steeds veel te bieden heeft als je nadenkt over het oplossen van hedendaagse maatschappelijke problemen.\n\n\n Starr, P. and Zelizer, J.E. (2022). Defining the Age. Daniel Bell, His Time and Ours. New York: Columbia University Press."
  },
  {
    "objectID": "posts/11-7-23/Possiblist.html",
    "href": "posts/11-7-23/Possiblist.html",
    "title": "De adem van een possiblist",
    "section": "",
    "text": "Er is vrijheid die op jou wacht\nop de stromen in de lucht.\nEn jij vraagt 'Wat als ik val?'\nOh, maar mijn schat,\nWat als je vliegt?' (Eric Hanson)\nCaroline Pauwels was communicatiewetenschapper en rector van de Vrije Universiteit Brussel (VUB). Ze overleed een jaar geleden. Met haar bestuurlijke ervaring en haar humanistische waarden betrok zij de universiteit meer bij de maatschappij en maakte haar trots. Zij was een belangrijke Belgische denker waar mensen graag naar luisterden op televisie of via podcasts. Zij mengde zich in allerlei maatschappelijke debatten. Voor haar dood schreef zij het prachtige Ronduit. Overpeinzingen van een possibilist. Voor een deel zijn het stukken die eerder als columns en artikelen in kranten verschenen en waaraan ze nieuwe toegevoegde. Frank van Laeken en Peter van Rompaey hielpen haar bij de samenstelling van deze lappendeken van overpeinzingen. Ze heeft het boek als cirkels opgebouwd, haar antwoord op het hokjesdenken waar de wereld volgens haar zo vol van zit en waar zijzelf niets van moet hebben. In cirkels zit namelijk wel beweging en dynamiek en ze zitten volgens haar ook nog eens vol mogelijkheden. Pauwels neemt ons in Ronduit mee in de persoonlijke, maatschappelijke en filosofische reis die ze heeft afgelegd, omcirkelt haar werelden in verschillende hoofdstukken nog een keer en overziet zo haar eigen landschap dat haar heeft gemaakt tot de bijzondere levenskunstenaar die ze is geworden.\nCarolien Pauwels werd in 1964 geboren, groeide op in katholiek Sint Niklaas in het noorden van België, studeerde in Antwerpen, Leuven en Brussel filosofie en promoveerde in de communicatiewetenschappen. Ze trouwde en scheidde en voedde haar kinderen zelf op. In het eerste deel laat ze een beetje van zichzelf zien als ze zichzelf omschrijft als iemand waarbij orde en wanorde door elkaar lopen en die een hechte vriendengroep heeft, maar ook als een persoon die op bepaalde momenten heel goed alleen kan functioneren. Ze heeft drie hartsvriendinnen, vrijdenkers ook die net als zijzelf vooruit op de tijd zijn: Virginia Woolf, Karen Blixen en, misschien wel vooral, Hannah Ahrendt. De eerste cirkels zijn van haarzelf, haar eigen leefwereld en van vrouwen die haar inspireerden. Dan tekent ze de cirkels van anderen, de universiteit, wetenschap en media. Wat anderen betreft begint ze met de jeugd. Ten onrechte hebben wij meer oog voor wat jongeren niet goed meer kunnen dan voor waar ze beter in geworden zijn. Volgens Pauwels zijn we te streng voor de jeugd, de medemens in het algemeen en kijken we vooral naar wat mis kan gaan. Wat meer empathie zou ons niet misstaan en als we elkaar wat minder leed berokkenen, zijn we al een heel eind. Omdat het nogal aan dat inlevingsvermogen ontbreekt, is het niet voor niets dat het populisme in binnen- en buitenland opkomt, dat opgebouwde rechten en verworvenheden worden bedreigd en er een gevaar is voor vrijheid, gelijkheid en democratie, met name voor vrouwen. De strijd tegen achterstelling en onvrijheid is voor haar een strijd voor menselijkheid en mildheid. Anders dan het afzetten tegen anderen wil Pauwels juist graag leren van anderen en van mensen die er een hele andere mening op na houden. Zij weet dat mensen en samenlevingen beter worden van een tolerante houding en vindt dat we alleen mens worden door met andere meningen in contact te komen. De verontwaardiging van huidige generaties over achterhaalde maatschappelijke perspectieven over kolonialisme, racisme en seksualiteit snapt en steunt ze. Van een cancelcultuur zonder dialoog, debat en discussie moet ze echter niets weten. Je moet elkaars vrijheid van denken respecteren, maar dan hoef je weer niet persé respect te hebben voor wat iemand denkt. Zij verdedigt de vrijheid van meningsuiting ten alle tijden waarbij alleen in uiterste nood aan de noodrem moet worden getrokken. Daarnaast is het bij alles wat gezegd en beweerd wordt (en dat is nogal wat tegenwoordig) goed om na te denken over de gevolgen van wat gezegd wordt. Over de plicht om daarover na te denken en ook om je te blijven ontwikkelen op terreinen waarover je wat wilt zeggen, wordt tegenwoordig te lichtzinnig gedacht. Ook in de politiek is er volgens haar meer aandacht voor wat er wordt gezegd dan voor hoe het gezegd wordt. Die verantwoordelijkheid heeft dus iedereen en daar kunnen we allemaal aan bijdragen. Verder is het zo dat er tegenwoordig veel meer belangstelling is voor verschillen en veel minder voor overeenkomsten. Dan is het ook heel goed te begrijpen dat we meer verontwaardigd dan verwonderd zijn. Hier ligt volgens haar een belangrijke rol voor universiteiten weggelegd. Maar daar gaat het op dit moment vooral om ijken, organiseren, examens afnemen en voorbereiden op de arbeidsmarkt. Terwijl het daar volgens haar veel meer om luisteren, kijken, denken en verwonderen zou moeten gaan. De wetenschap heeft te veel de naam koud en kil te zijn, zakelijk en zonder verwondering. Daarom zou de aandacht daar verlegd moeten worden naar zaken die vandaag de dag belangrijk zijn, zoals het oplossen van complexe problemen, kritische leren denken en het ontwikkelen van creativiteit. Als hoogleraar en rector zette zij zich daarom in voor activistische werkvormen, samenwerken, interdisciplinariteit, omgaan met diversiteit en kritische zelfreflectie en ook voor het open debat, het vrije denken en georganiseerde meningsverschillen. Alles met het doel om beter te kunnen begrijpen hoe het in elkaar zit, beter problemen te kunnen oplossen en te beseffen dat niets helemaal perfect en zeker is. Ook de media met z’n overvloed aan meningen, oprispingen en beweringen laten zien dat de publieke ruimte oververhit is. Ook hier gaat het meer om zeggen, tonen en delen, en minder om luisteren, praten en begrijpen. De hele digitalisering en opkomst van sociale media met z’n enorme invloed op democratie vraagt volgens Pauwels om herijking als de media de belangrijke waakhond van die democratie willen blijven. Dan moet de rol van internetgiganten, van de journalistiek en van de burger zelf bij het in standhouden van democratie worden herdacht. En ook hier vraagt zij meer aandacht voor samenwerking, conversatie en onderzoek, meer aandacht voor hoe we het in plaats van wat we zeggen.\nDe laatste cirkels bewaart ze voor Europa en de wereld. Via een assistentschap werkte ze op jonge leeftijd voor Karel Van Miert, de bekende Belgische politicus die toen Europees Commissaris was, en die ze nog elke dag mist. Tegenover het verhaal van nationalisme, muren, grenzen en eigenbelang plaats zij het verhaal van vrede, democratie, vrijheid, vooruitgang, ontplooiing, gelijkheid, welzijn en toekomst. Europa is qua vrede een groot succes, economisch is ze ernaar op weg en het is nodig het project politiek, cultureel en democratisch verder in te kleuren. Carolien Pauwels is niet van het groepsdenken maar van het dwarsdenken, dat uitgaat van openheid, vrijheid en durf. Daarmee wil zij de wereld groter maken, mogelijkheden openen en frisse perspectieven voorleggen. Dat is haar wereld, haar Amor Mundi en daarin komen al haar levenscirkels overeen.\nPauwels omschrijft zichzelf in Ronduit als radicaal humanist voor wie de waarden van vrijheid, gelijkheid en verbondenheid essentieel zijn. Zij ziet zichzelf als kind van de Verlichting, de 18e -eeuwse stroming die aan onmondigheid wil ontkomen door het verstand te gebruiken en het durven denken vooropzet. Dat betekent dat je kritisch staat tegenover wat wordt aangenomen of beweerd; dat je onpartijdig durft te zijn als dat nodig is; dat je door uitwisseling van ideeën en argumenten elkaar kunt begrijpen en dat we er vertrouwen in hebben dat we problemen kunnen analyseren en oplossingen kunnen vinden. En misschien wel vooral ook dat we kunnen veranderen en de wereld kunnen verbeteren. Ze omschrijft zichzelf als possibilist, zoals ook de Zweedse epidemioloog Hans Rösling en de Canadese cognitief wetenschapper Stephen Pinker zichzelf omschreven. De wereld kan beter, maar wordt dat niet automatisch. Wij kunnen het zelf beter maken door van fouten te leren. Dan gaat het om moed en hoop, het kiezen voor het positieve en het onmogelijke waarmaken. Het intellect gebruiken, feiten durven zien en blijven geloven. Of, zoals ze schrijft: “Het vermogen van mensen om, als het erop aankomt, samen te werken. De wetenschap. Kunst en cultuur. Verwondering en creativiteit. De waarden van de Verlichting. Het humanisme”. Wat is het eigenlijk wat ze schreef? Het is geen autobiografie of memoires in de strikte zin van het woord. Je krijgt wel een beeld van haar levensloop en ze roept wel soms herinneringen op aan bepaalde gebeurtenissen in haar leven. Ze schrijft over zichzelf en dan weer over snel over hoe ze over bepaalde zaken denkt. Overpeinzingen noemt ze het zelf. Het zijn schetsen vooral van de leefwerelden waarin zij zich bewogen heeft en haar gedachten daarover. Met daar tussendoor ook nog losse stukjes tekst over personen, projecten en gebeurtenissen en toepasselijke citaten die ze verzamelde. Ronduit laat zien hoe zij mens is geworden, scherp, mild en verwonderd, zonder de waarheid in pacht te hebben. Het is een boek ook over de kracht van democratische samenlevingen met voortdurende uitwisseling van ideeën, denkbeelden en opvattingen. Prachtig om deze levenslustige humanist en haar werelden na haar dood te leren kennen.\n\n\n\nPauwels, C. (2021). Ronduit. Overpeinzingen van een possiblist Antwerpen/Amsterdam: Houtekiet. 261 pagina’s."
  },
  {
    "objectID": "posts/11-7-23-Possiblist/Possibilist.html",
    "href": "posts/11-7-23-Possiblist/Possibilist.html",
    "title": "De adem van een possiblist",
    "section": "",
    "text": "Er is vrijheid die op jou wacht\nop de stromen in de lucht.\nEn jij vraagt ‘Wat als ik val?’\nOh, maar mijn schat,\nWat als je vliegt?’ (Eric Hanson)\nCaroline Pauwels was communicatiewetenschapper en rector van de Vrije Universiteit Brussel (VUB). Ze overleed een jaar geleden. Met haar bestuurlijke ervaring en haar humanistische waarden betrok zij de universiteit meer bij de maatschappij en maakte haar trots. Zij was een belangrijke Belgische denker waar mensen graag naar luisterden op televisie of via podcasts. Zij mengde zich in allerlei maatschappelijke debatten. Voor haar dood schreef zij het prachtige Ronduit. Overpeinzingen van een possibilist. Voor een deel zijn het stukken die eerder als columns en artikelen in kranten verschenen en waaraan ze nieuwe toegevoegde. Frank van Laeken en Peter van Rompaey hielpen haar bij de samenstelling van deze lappendeken van overpeinzingen. Ze heeft het boek als cirkels opgebouwd, haar antwoord op het hokjesdenken waar de wereld volgens haar zo vol van zit en waar zijzelf niets van moet hebben. In cirkels zit namelijk wel beweging en dynamiek en ze zitten volgens haar ook nog eens vol mogelijkheden. Pauwels neemt ons in Ronduit mee in de persoonlijke, maatschappelijke en filosofische reis die ze heeft afgelegd, omcirkelt haar werelden in verschillende hoofdstukken nog een keer en overziet zo haar eigen landschap dat haar heeft gemaakt tot de bijzondere levenskunstenaar die ze is geworden.\nCarolien Pauwels werd in 1964 geboren, groeide op in katholiek Sint Niklaas in het noorden van België, studeerde in Antwerpen, Leuven en Brussel filosofie en promoveerde in de communicatiewetenschappen. Ze trouwde en scheidde en voedde haar kinderen zelf op. In het eerste deel laat ze een beetje van zichzelf zien als ze zichzelf omschrijft als iemand waarbij orde en wanorde door elkaar lopen en die een hechte vriendengroep heeft, maar ook als een persoon die op bepaalde momenten heel goed alleen kan functioneren. Ze heeft drie hartsvriendinnen, vrijdenkers ook die net als zijzelf vooruit op de tijd zijn: Virginia Woolf, Karen Blixen en, misschien wel vooral, Hannah Ahrendt. De eerste cirkels zijn van haarzelf, haar eigen leefwereld en van vrouwen die haar inspireerden. Dan tekent ze de cirkels van anderen, de universiteit, wetenschap en media. Wat anderen betreft begint ze met de jeugd. Ten onrechte hebben wij meer oog voor wat jongeren niet goed meer kunnen dan voor waar ze beter in geworden zijn. Volgens Pauwels zijn we te streng voor de jeugd, de medemens in het algemeen en kijken we vooral naar wat mis kan gaan. Wat meer empathie zou ons niet misstaan en als we elkaar wat minder leed berokkenen, zijn we al een heel eind. Omdat het nogal aan dat inlevingsvermogen ontbreekt, is het niet voor niets dat het populisme in binnen- en buitenland opkomt, dat opgebouwde rechten en verworvenheden worden bedreigd en er een gevaar is voor vrijheid, gelijkheid en democratie, met name voor vrouwen. De strijd tegen achterstelling en onvrijheid is voor haar een strijd voor menselijkheid en mildheid. Anders dan het afzetten tegen anderen wil Pauwels juist graag leren van anderen en van mensen die er een hele andere mening op na houden. Zij weet dat mensen en samenlevingen beter worden van een tolerante houding en vindt dat we alleen mens worden door met andere meningen in contact te komen. De verontwaardiging van huidige generaties over achterhaalde maatschappelijke perspectieven over kolonialisme, racisme en seksualiteit snapt en steunt ze. Van een cancelcultuur zonder dialoog, debat en discussie moet ze echter niets weten. Je moet elkaars vrijheid van denken respecteren, maar dan hoef je weer niet persé respect te hebben voor wat iemand denkt. Zij verdedigt de vrijheid van meningsuiting ten alle tijden waarbij alleen in uiterste nood aan de noodrem moet worden getrokken. Daarnaast is het bij alles wat gezegd en beweerd wordt (en dat is nogal wat tegenwoordig) goed om na te denken over de gevolgen van wat gezegd wordt. Over de plicht om daarover na te denken en ook om je te blijven ontwikkelen op terreinen waarover je wat wilt zeggen, wordt tegenwoordig te lichtzinnig gedacht. Ook in de politiek is er volgens haar meer aandacht voor wat er wordt gezegd dan voor hoe het gezegd wordt. Die verantwoordelijkheid heeft dus iedereen en daar kunnen we allemaal aan bijdragen. Verder is het zo dat er tegenwoordig veel meer belangstelling is voor verschillen en veel minder voor overeenkomsten. Dan is het ook heel goed te begrijpen dat we meer verontwaardigd dan verwonderd zijn. Hier ligt volgens haar een belangrijke rol voor universiteiten weggelegd. Maar daar gaat het op dit moment vooral om ijken, organiseren, examens afnemen en voorbereiden op de arbeidsmarkt. Terwijl het daar volgens haar veel meer om luisteren, kijken, denken en verwonderen zou moeten gaan. De wetenschap heeft te veel de naam koud en kil te zijn, zakelijk en zonder verwondering. Daarom zou de aandacht daar verlegd moeten worden naar zaken die vandaag de dag belangrijk zijn, zoals het oplossen van complexe problemen, kritische leren denken en het ontwikkelen van creativiteit. Als hoogleraar en rector zette zij zich daarom in voor activistische werkvormen, samenwerken, interdisciplinariteit, omgaan met diversiteit en kritische zelfreflectie en ook voor het open debat, het vrije denken en georganiseerde meningsverschillen. Alles met het doel om beter te kunnen begrijpen hoe het in elkaar zit, beter problemen te kunnen oplossen en te beseffen dat niets helemaal perfect en zeker is. Ook de media met z’n overvloed aan meningen, oprispingen en beweringen laten zien dat de publieke ruimte oververhit is. Ook hier gaat het meer om zeggen, tonen en delen, en minder om luisteren, praten en begrijpen. De hele digitalisering en opkomst van sociale media met z’n enorme invloed op democratie vraagt volgens Pauwels om herijking als de media de belangrijke waakhond van die democratie willen blijven. Dan moet de rol van internetgiganten, van de journalistiek en van de burger zelf bij het in standhouden van democratie worden herdacht. En ook hier vraagt zij meer aandacht voor samenwerking, conversatie en onderzoek, meer aandacht voor hoe we het in plaats van wat we zeggen.\nDe laatste cirkels bewaart ze voor Europa en de wereld. Via een assistentschap werkte ze op jonge leeftijd voor Karel Van Miert, de bekende Belgische politicus die toen Europees Commissaris was, en die ze nog elke dag mist. Tegenover het verhaal van nationalisme, muren, grenzen en eigenbelang plaats zij het verhaal van vrede, democratie, vrijheid, vooruitgang, ontplooiing, gelijkheid, welzijn en toekomst. Europa is qua vrede een groot succes, economisch is ze ernaar op weg en het is nodig het project politiek, cultureel en democratisch verder in te kleuren. Carolien Pauwels is niet van het groepsdenken maar van het dwarsdenken, dat uitgaat van openheid, vrijheid en durf. Daarmee wil zij de wereld groter maken, mogelijkheden openen en frisse perspectieven voorleggen. Dat is haar wereld, haar Amor Mundi en daarin komen al haar levenscirkels overeen.\nPauwels omschrijft zichzelf in Ronduit als radicaal humanist voor wie de waarden van vrijheid, gelijkheid en verbondenheid essentieel zijn. Zij ziet zichzelf als kind van de Verlichting, de 18e -eeuwse stroming die aan onmondigheid wil ontkomen door het verstand te gebruiken en het durven denken vooropzet. Dat betekent dat je kritisch staat tegenover wat wordt aangenomen of beweerd; dat je onpartijdig durft te zijn als dat nodig is; dat je door uitwisseling van ideeën en argumenten elkaar kunt begrijpen en dat we er vertrouwen in hebben dat we problemen kunnen analyseren en oplossingen kunnen vinden. En misschien wel vooral ook dat we kunnen veranderen en de wereld kunnen verbeteren. Ze omschrijft zichzelf als possibilist, zoals ook de Zweedse epidemioloog Hans Rösling en de Canadese cognitief wetenschapper Stephen Pinker zichzelf omschreven. De wereld kan beter, maar wordt dat niet automatisch. Wij kunnen het zelf beter maken door van fouten te leren. Dan gaat het om moed en hoop, het kiezen voor het positieve en het onmogelijke waarmaken. Het intellect gebruiken, feiten durven zien en blijven geloven. Of, zoals ze schrijft: “Het vermogen van mensen om, als het erop aankomt, samen te werken. De wetenschap. Kunst en cultuur. Verwondering en creativiteit. De waarden van de Verlichting. Het humanisme”. Wat is het eigenlijk wat ze schreef? Het is geen autobiografie of memoires in de strikte zin van het woord. Je krijgt wel een beeld van haar levensloop en ze roept wel soms herinneringen op aan bepaalde gebeurtenissen in haar leven. Ze schrijft over zichzelf en dan weer over snel over hoe ze over bepaalde zaken denkt. Overpeinzingen noemt ze het zelf. Het zijn schetsen vooral van de leefwerelden waarin zij zich bewogen heeft en haar gedachten daarover. Met daar tussendoor ook nog losse stukjes tekst over personen, projecten en gebeurtenissen en toepasselijke citaten die ze verzamelde. Ronduit laat zien hoe zij mens is geworden, scherp, mild en verwonderd, zonder de waarheid in pacht te hebben. Het is een boek ook over de kracht van democratische samenlevingen met voortdurende uitwisseling van ideeën, denkbeelden en opvattingen. Prachtig om deze levenslustige humanist en haar werelden na haar dood te leren kennen.\n\n\n\nPauwels, C. (2021). Ronduit. Overpeinzingen van een possiblist Antwerpen/Amsterdam: Houtekiet. 261 pagina’s."
  },
  {
    "objectID": "posts/12-8-23-Favoriet_filosoof/Favoriete_filosoof.html",
    "href": "posts/12-8-23-Favoriet_filosoof/Favoriete_filosoof.html",
    "title": "Een favoriete filosoof",
    "section": "",
    "text": "Ik heb geprobeerd de praktische consequenties van filosofische reflectie te benadrukken en te verdedigen alsmede de noodzaak van reflectie voor intelligente praktijk en actie (Richard J. Bernstein)\nEnkele maanden geleden zocht ik op of Richard J. Bernstein ondertussen weer eens een nieuw boek had geschreven. Deze Amerikaanse filosoof heeft zulke mooie boeken geschreven waar ik de beste herinneringen aan heb. Met zijn kijk op mens en wereld heb ik altijd veel op gehad en via hem kon ik interessante ontwikkelingen in de filosofie bijhouden. Hij wist als geen ander wat er in de filosofie in Noord-Amerika, Zuid-Amerika en Europa gebeurde en waar het daarin om gaat of zou moeten gaan. Hij is een van mijn favoriete filosofen. Dit keer schrok ik want nu pas las ik dat hij op negentigjarige leeftijd was overleden. Dat was gebeurd op 4 juli 2022, de dag waarop Amerika z’n onafhankelijkheid en democratie viert. Dat kon geen toeval zijn. Niet viel later kwam ik een opensourceboek tegen, dat enkele vrienden, collega’s en oud-studenten betrekkelijk kort na zijn overlijden hebben samengesteld als een speciaal nummer van Dewey studies (Volume 7.1, February 2023): Dedicated to the Life and Work of Richard J. Bernstein. Het boek is als pdf-bestand vrij toegankelijk hier en geredigeerd door Megan Craig and Marcia Morgan. Dick, zoals Richard J. Bernstein in dagelijkse omgang werd genoemd, werd in 1933 in New York geboren, studeerde in Chicago en begon zijn carrière als filosofie-docent aan de Yale Universiteit. In 1954 promoveerde hij en werd daar enkele jaren later assistent professor. Als hoogleraar werkte hij vervolgens 24 jaar op Haverford College, in de buurt van Philadelphia waar z’n vrouw werkte. Daarna werd hij hoogleraar in zijn stad New York, waar hij de filosofieafdeling van de New School University opnieuw in de steigers zette. New School is de universiteit die ooit mede is opgezet door John Dewey en waar ook Hannah Ahrendt ook een tijd heeft gewerkt. Alleen daarom al moet hij daar altijd graag hebben gewerkt. Het persoonlijke boek bestaat uit twee inleidende hoofdstukken, elf hoofdtukken waarin herinneringen over hem worden opgehaald en dat vooral over zijn leven en werk verteld (eerste deel), acht hoofdstukken over betrokkenheid en de invloeden die hij heeft ondergaan (tweede deel) en zeven bijdragen over kritiek en wat we van hem hebben geleerd (derde deel). Het boek sluit af met een ouder interview met hem waarin we hemzelf nog eens horen praten. Het boek maakt nog eens duidelijk wat een bijzonder interessante man hij was, hoe gek mensen op hem waren, welke vooraanstaande positie hij in de moderne filosofie innam en wat een grote filosoof en denker hij was.\nHet eerste deel van het boek (Herinnering) zijn persoonlijke herinneringen van mensen die hem als docent, collega, mentor en vriend hebben gekend in verschillende periodes van zijn leven. Sommigen kennen hem al vanaf de jaren vijftig, anderen hebben hem recent nog met hem te maken hebben gehad. Het zijn hele persoonlijke verhalen over zijn invloed, liefde en inspiratie. In dat eerste hoofdstuk wordt hij vooral als een voorbeeldleraar gepresenteerd en daar kun je je van alles bij voorstellen. “Ik, Richard Bernstein, doe niet alsof ik precies weet wat er in deze tekst bedoeld wordt, ook al heb ik er wel een idee over; maar ik zal mijn begrip niet onder woorden brengen voordat ik van ieder van jullie heb gehoord wat jullie maken van de passage waar we ons nu op richten. Meneer Casey, wat denk jij dat hier gezegd wordt?”, schrijft diezelfde meneer Casey, die Bernstein lang geleden als filosofiedocent op Yale had en die z’n stem nog steeds duidelijk hoort. Eerst zelf heel goed begrijpen wat er bedoeld wordt en dan in discussie met elkaar de validiteit van de ideeën testen. Dat was Bersteins manier. Een liefdevolle houding naar tekst, met interesse en nieuwsgierigheid en daar dan weer speels, creatief en vol aandacht mee omgaan, dat hebben die studenten, collega’s en vrienden van hem meegekregen. Het tweede deel (Betrokkenheid) plaatst Bernstein in het licht van andere denkers en specifieke onderwerpen. Hier gaat het bijvoorbeeld om z’n joodse achtergrond (“Ik ben Jood en daar ben ik trots op”), over overleven en de hoop van de Joodse traditie. Het gaat over het belang vooral van pluralisme en democratie. Bernstein kende de geschiedenis van de filosofie heel goed en voelde zich thuis in de fenomenologie, het 20e-eeuwse Franse denken, hermeneutiek, kritische theorie, analytische theorie en het feminisme. Maar hij voelde zich vooral thuis in het Amerikaanse pragmatisme. In dat tweede deel krijg je het idee (als je dat al niet had) dat hij alles gelezen en gestudeerd heeft en overal zinvol over kan meepraten. Hij gaat actief om met grote filosofen van zijn tijd met wie hij graag samenwerkte. Met zijn studievriend Rorty bijvoorbeeld, maar ook met Gadamer en Lyotard (met wie hij collegereeksen opzette) en Jürgen Habermas (met wie hij jarenlang in Dubrovnik studieweken opzette en een tijdschrift runde). Twee personen hebben hem vooral beïnvloed: John Dewey en Hannah Arendt. Heel verschillend natuurlijk deze twee filosofen, maar bij beiden gaat het om democratie en pluralisme. Bernstein zelf is op John Dewey’s Experience and Nature gepromoveerd en hij zal levenslang in boeken en artikelen op het belang van Dewey’s werk wijzen. Dewey had hem duidelijk gemaakt dat de menselijke conditie geen langer termijndoel kent. We kunnen vooruitgang boeken door problemen op te lossen waar we mee te maken hebben en zo kunnen we de grenzen van het menselijk bestaan oprekken. Met Richard Rorty blies hij nieuw leven in het Amerikaans pragmatisme en wees vooral op het belang van John Dewey’s werk. Het gaat hier vooral om de ethische-politieke horizon die Bernstein via Dewey heeft meegekregen en de huidige rol van filosofie om verwarring weg te halen en nieuwe mogelijkheden zichtbaar te maken. De andere persoon waar hij steeds weer op terugkwam en regelmatig over heeft geschreven was Hannah Ahrendt. De Duitse filosofe had hij begin jaren zeventig leren kennen toen Ahrendt enthousiast reageerde op zijn manuscript Praxis and Action. Daarover spraken ze een nachtlang door met fanatieke discussies over Hegel en Marx. Bernstein ontmoette Ahrendt daarna nog enkele keren en bleef na haar dood met haar in discussie. Hij kende haar werk eerst helemaal niet en zou in korte tijd een van de grote kenners van haar werk worden. Vooral de gevoelige wijze waarop Ahrendt over actie, politieke en publieke vrijheid schrijft, interesseren hem. Dewey’s democratische ethos en Arendts revolutionaire geest blijven levenslang inspiratiebronnen voor hem. Richard Berstein wilde leren en filosofie was voor hem dat oneindige project waarin door nieuwe omstandigheden het denken steeds weer moet worden bijgesteld of uitgebreid. Door zijn methode van filosofische kritiek kan hij als geen ander heel goed zaken in een ander daglicht plaatsen. In het laatste deel van dit boek (Kritiek) wordt zijn werk zelf op deze manier onder handen genomen. We krijgen een idee wat dit zou kunnen betekenen voor filosofie, de praktijk en democratie. Duidelijk is dat we tegenwoordig leven in een pluralistische wereld met verschillende ideeën, personen, volkeren en culturen, allemaal van belang zijn om het leven te begrijpen. Democratie of democratische praktijk is dan allicht de beste manier om de omgang te regelen tussen verschillende mensen en bevolkingsgroepen. Door met elkaar te communiceren en een gedeeld leven op te bouwen door te luisteren, je uit te spreken, met anderen te handelen en daar weer over te reflecteren. Dat is het pragmatische ethos dat hem voor ogen stond. Zonder een groots idee, uitgesproken maar wel met eeuwige twijfel en altijd bewust van het sociale karakter ervan.\nHet boek, Bernstein verdient meer dan dit document, benadrukt verschillende aspecten van zijn filosofie en stijl en de invloed die hij gehad heeft op verschillende generaties. Je krijgt een idee van zijn denken en zijn pedagogiek, hoe hij onderwijs gaf en het werk van anderen bekritiseerde. Bernsteins leven was een leven van dialoog, van vriendschap, van samenwerking zoeken en het samen beter doen. Hij verdedigde de radicale democratie en het democratische ethos van actieve betrokkenheid van alle burgers bij belangrijke beslissingen. In het interview met hem van twintig jaar geleden, waarmee het boek wordt afgesloten, leer je hem goed kennen op de manier waarop hij zeventig jaar lang zijn weg in het bos heeft gezocht als verdediger vooral van pragmatisme, dat een balans zoekt tussen objectiviteit en relativisme. Je leert wat hem voor ogen stond, zoals hij dat eerder ook al eens had beschreven in de inleiding van The Pragmatic Turn: dat open gesprek met losse eindjes en soms zonder raakvlakken. Niet het modelgesprek of de geïdealiseerde conversatie waar filosofen ons in doen geloven. Hij is meer van het gesprek zoals hij dat bij New Yorkse etentjes tegenkomt, een gesprek met onbegrip vaak, door elkaar heen praten, met tegenstellingen en conflicten. Met persoonlijke stemmen ook, waarmee verschillende standpunten naar voren worden gebracht. Maar het totale gesprek is veel levendiger en duidelijker dan de afzonderlijke stemmen die willen worden gehoord. Je kunt je dat gesprek van Bernstein met deze mensen voorstellen. Toch is het goed dat je de stem van Richard J. Bernstein daar dan even bovenuit hoort komen.\n\n\n\nCraig, M. and Morgan, M., eds (2023). . Dedicated to the Life and Work of RICHARD J. Bernstein. Dewey Studies, Volume 7.1. hier. John Dewey Society, 343 pagina’s."
  },
  {
    "objectID": "posts/13-9-23-Luisteren_leren/Luisteren_leren.html",
    "href": "posts/13-9-23-Luisteren_leren/Luisteren_leren.html",
    "title": "Luisteren en leren",
    "section": "",
    "text": "We kunnen het oneens zijn en toch van elkaar houden, tenzij jouw onenigheid geworteld is in mijn onderdrukking en ontkenning van mijn menselijkheid en bestaansrecht.”  (James Baldwin)\n\nOok in de discussies over het onderwijs gaat het er in Amerika hard aan toe. Of het nou gaat over privatisering, testen, bestrijden van achterstanden of over boeken die op school gebruikt en onderwerpen die in klassen besproken mogen worden, iedere keer staan onderwijzers, bestuurders, advocaten en burgers recht tegenover elkaar. Verschillen van mening over onderwijs zijn er ook daar altijd geweest, de wijze waarop ze het er met elkaar over hebben is totaal veranderd. Er wordt gesproken met degene die hetzelfde denkt, geagiteerd geregeerd op degene die anders denkt. Amper wordt er tijd genomen voor reflectie, er wordt nog nauwelijks naar elkaar geluisterd en er wordt niet meer van elkaar geleerd. Ze zijn er met elkaar in een boze en gepolariseerde tijd beland en boosheid en frustratie zijn overal te voelen, op de televisie, op de radio, in kranten en tijdschriften, rechtszalen, (vooral) de sociale media en op straat. Dat is het beeld dat je voor ogen hebt als je de ontwikkelingen daar volgt. Pedro Noguera en Rick Hess, twee uitgesproken Amerikaanse onderwijsexperts, zagen dat en wilden het anders aanpakken. De twee tegenpolen besloten via uitgebreide mailwisselingen met elkaar in gesprek te gaan over een aantal onderwerpen die vandaag de dag in Amerikaanse onderwijsdiscussies centraal staan. Daarover schreven ze het boek A Search for Common Ground. Conversations About the Toughest Questions in K-12 Education. Noguera en Hess verschillen van elkaar qua achtergronden en visies. Noguera zit meer aan de linkerkant van het spectrum. Hij is opgegroeid in New York en komt uit een Caribische immigrantenfamilie en is op dit moment decaan van een Onderwijsopleiding in Californië. Hij heeft verschillende boeken over het onderwijs geschreven, zit in allerlei onderwijsbesturen en schrijft hierover in de landelijke kranten (met name over armoede en diversiteit). Rick Hess komt uit Pennsylvania en groeit verder op in New Jersey en Virginia. Hij is directeur van Onderwijspolitieke Studies van het American Enterprise Institute, een conservatieve denktank. Ook Hess heeft diverse boeken over onderwijs geschreven, zit in besturen, levert bijdragen aan diverse media en werkt aan de universiteit op het terrein van onderwijs. Hij zit aan de rechterkant van het politieke spectrum. Het is een nette democraat in gesprek met een fatsoenlijke republikein.\n\nIn hun zoektocht naar een gemeenschappelijke ondergrond snijden Noguera en Hess belangrijke hedendaagse discussiepunten aan en proberen steeds naar gemeenschappelijke standpunten toe te werken. De eerste onderwerpen gaan over de relatie tussen onderwijs en samenleving. Hess en Noguera zijn het wel met elkaar eens dat het bij Het doel van scholing moet gaan om academische en sociale doelen (het laatste door Noguear gedefinieerd als kritisch denken, creativiteit en het oplossen van problemen). Hier gaat het vooral om de balans tussen beide doelen en hoe, dat geldt vooral voor Hess, sociale doelen geen ideologie maar praktisch bereikbaar worden. Schoolkeuze is in Amerika een enorm discussiepunt. Overheidsscholen die in ogen van politici, wetenschappers en burgers falen en ouders die zelf het initiatief in handen nemen en de vrijheid hebben om zelf een school te kiezen. Hier komen Hess en Noguera er nauwelijks uit. Met de schoolkeuze voor ouders kunnen, volgens Hess, ouders zelf voor onderwijsverbetering zorgen en kunnen gemarginaliseerde ouders het heft in handen nemen. Volgens Noguera, daarentegen, ondermijnt die vrije schoolkeuze het publieke onderwijs dat zo steeds minder middelen heeft om orde op zaken te stellen. Over de Prestatiekloof komen beide heren dan weer dichter bij elkaar. Voor Noguera hebben de prestatieverschillen vooral te maken met raciale verschillen, verschillen in onderwijsfinanciering en armoede. Hess gaat daarin mee en steunt gerichte maatregelen. Hij wijst er tegelijk op dat die kloof met familiestructuren en individueel gedrag te maken heeft. Ze zijn het eens met elkaar over het belang van publiek geld voor het onderwijs, maar niet over hoe sterk armoede daarop van invloed is. Net als vrijheid van schoolkeuze is Testen en verantwoording afleggen ook zo’n onderwijsdiscussiepunt waarin groepen de afgelopen jaren recht tegenover elkaar staan. Over de sterke punten (onafhankelijk check en monitorsysteem) en de zwakke punten (concurrentie, rangschikken en afrekenen) van dat testen en verantwoording afleggen denken Noguera en Hess vergelijkbaar, over de politieke en praktische consequenties ervan blijven ze van mening verschillen.\nNogueara en Hess bespreken ook twee meer onderwijsinhoudelijke discussiepunten: Sociaal en emotioneel leren (SEL) en Burgerschap. SEL zien beiden ook als aanvulling op dat wat kinderen academisch nodig hebben. Ze vragen zich gezamenlijk af: hoe kunnen we ervoor zorgen dat het niet om een ideologisch agendapunt gaat en scholen dit ook goed vorm kunnen geven? Over dat andere discussiepunt, burgerschap, verschillen ze dan weer sterk, zoals daar in Amerika ook zeer verschillend over wordt gedacht. Over geschiedenis, literatuur en burgerschap woedt in Amerika een ware culturele oorlog. Hess is bij te veel aandacht hiervoor bang dat er van de Amerikaanse geschiedenis een karikatuur wordt gemaakt. Noguera vindt dat we de ogen niet mogen sluiten voor de zwarte bladzijden in de Amerikaanse geschiedenis. Tot slot gaan ze nog in op enkele onderwerpen die meer van buitenaf het praten over onderwijs zijn gaan beïnvloeden. In Amerika heeft de Private sector steeds meer directe ingangen in het onderwijs. Hess ziet hier voor die sector een rol weggelegd en ondersteunt het idee van meer samenhang tussen publiek en privaat. Noguera is sceptisch, blijft wantrouwig en verdedigt het belang van het publieke in het onderwijs van alle kinderen als basis van de Amerikaanse democratie. Filantropen (‘big billionaires’) zijn in Amerika steeds vaker bij het onderwijs betrokken. Ze financieren het en willen er ook over meepraten. Daar waar de bureaucratie er soms te lang over doet om zaken geregeld te krijgen, kunnen die filantropen, volgens Hess, een goede rol spelen. Per slot van rekening kunnen zij het geld beter aan het onderwijs geven dan het zelf opmaken. Noguera is bang voor dat grote geld. Transparantie en verantwoording, vinden ze beiden, zou hier een tussenoplossing voor kunnen zijn. Wat Diversiteit en gelijkheid betreft zijn Noguera en Hess het met elkaar eens dat er nieuwe manieren nodig zijn om de studentenpopulatie, die over de tijd heen zo is veranderd, in het onderwijs te ondersteunen. Noguera, met immigratieachtergrond, is uitgesproken en pleit voor meer diversiteit in het lerarenkorps, inhoudelijk aanpassing van het onderwijs en betere begeleiding van leerlingen met kleur. Hess steunt dit maar vreest de ideologie ook hier weer en de problemen die er ontstaan door nieuwe doctrines. Over het Inkomen van leerkrachten zijn Noguera en Hess het dan weer meer met elkaar eens. Die betaling moet omhoog, net zoals het hele professionalisme van leerkrachten en hun arbeidsvoorwaarden erop vooruit zouden moeten gaan. Hier gaat de discussie over de hoogte van de beloning en het aantal leerkrachten dat nodig is zonder elkaar voor de voeten te lopen. Noguera en Hess hadden hun maildiscussie in de periode waarin het Coronavirus uitbrak. In het laatste meer beschrijvende hoofdstuk Covid-19. Ze zijn het erover eens dat de uitbraak duidelijk maakt dat belangrijk stimuleren en inspireren is voor kinderen. Maar ook, zo brengt Hess in, hoe bureaucratische regels en gewoonten ontwikkelingen in het onderwijs dwars kunnen zitten.\nWanneer Noguera en Hess dan aan het einde van het boek terugkijken op de discussie die ze over langere tijd met elkaar hadden, stellen ze terecht vast dat woede en minachting het onderwijs in ieder geval niet verder helpen. Noguera zegt dan dat ze in ieder geval naar elkaar hebben willen luisteren, elkaars ideeën serieus hebben genomen en hun mening hebben durven aanpassen wanneer ze iets hoorden dat daartoe aanleiding gaf. Hess, op zijn beurt, vindt ook dat goede intenties, respect en elkaar genade gunnen, dat wat zij elkaar in de discussie boden, het beste past bij de Amerikaanse culturele traditie die hem zo lief is. Zo anders dan de onderwijsdiscussies in Amerika daarover die zo fel en gemeen zijn en die gemeenschappen en natie uit elkaar scheuren. Noguera en Hess zijn het met elkaar eens dat vooruitgang van de samenleving (zoals armoede, racisme, ongelijkheid en polarisatie) samenhangen met onderwijs, dat misschien wel het belangrijkste middel is om een gelijke en rechtvaardige toekomst op te bouwen. Alleen daarom is het goed om hier fatsoenlijk met elkaar over te hebben en daarin verder te komen. Deze discussie wil een voorbeeld zijn. Het boek eindigt zo positief en Noguera en Hess spreken respect naar elkaar uit. Ze stellen dat ze op een aantal punten sterk van mening verschillen, maar toch met elkaar verder kunnen. Dat respect krijg je als lezer mee en je voelt dat ze in de gesprekken naar elkaar toegroeien. Ze maken de verschillen van mening duidelijk en vinden met elkaar hier en daar oplossingen. Maar het zoeken, laat staan het vinden van een gemeenschappelijke ondergrond, waar ze het in de titel dan over hebben, vind ik in dit boek niet terug. Daarvoor ben ik minder positief en de opbrengst van het gesprek te mager. Als je op zoek bent naar die gemeenschappelijke ondergrond dan zoek je toch meer naar de overlap in de verschillende onderwerpen en maak je, volgens mij, meer duidelijk hoe je naar de toekomst wilt kijken. Dan zou ik het onderwijs zelf meer een plek hebben gegeven, hoe leerkrachten daar samen aan kunnen werken, hoe scholen dat vorm kunnen geven en hoe ouders en andere burgers bij de discussie erover kunnen worden betrokken. Voor mijzelf gaat het dan om meer dan mee kunnen doen aan economische competitie, testscores en vrije schoolkeuze, waar het in Amerika steeds meer over is gegaan. Dan zou het wat mij betreft gaan om kennis, waarden en vaardigheden die we de volgende generatie willen meegeven zodat zijzelf die toekomst vorm kunnen geven. Veel meer zou het dan gaan om onderwijs- en leeromgevingen creëren die elk kind ten goede komt. Dan gaat het om onderwijs dat recht doet aan de principes van een democratische rechtsstaat en de sterke idealen en tradities die daar in Amerika bij horen. Dan moeten we teruglezen hoe Amerikaanse giganten als Horace Mann en John Dewey hierover dachten. Of wat citaten in herinnering roepen die deze idealen verwoorden, zoals deze van Horace Mann: Onderwijs is dan, boven alle andere hulpmiddelen van menselijke oorsprong, de grote gelijkmaker van de omstandigheden van mensen, het evenwichtswiel van de sociale machinekamer.\n\n\n\nHess,F.M. & Noguera, P.A. (2021). A Search for Common Ground. Conversations About the Toughest Questions in K-12 Education. New York/London: Teacher College Press."
  },
  {
    "objectID": "posts/11_7_23_Possiblist/Possibilist.html",
    "href": "posts/11_7_23_Possiblist/Possibilist.html",
    "title": "De adem van een possiblist",
    "section": "",
    "text": "Er is vrijheid die op jou wacht\nop de stromen in de lucht.\nEn jij vraagt ‘Wat als ik val?’\nOh, maar mijn schat,\nWat als je vliegt?’ (Eric Hanson)\nCaroline Pauwels was communicatiewetenschapper en rector van de Vrije Universiteit Brussel (VUB). Ze overleed een jaar geleden. Met haar bestuurlijke ervaring en haar humanistische waarden betrok zij de universiteit meer bij de maatschappij en maakte haar trots. Zij was een belangrijke Belgische denker waar mensen graag naar luisterden op televisie of via podcasts. Zij mengde zich in allerlei maatschappelijke debatten. Voor haar dood schreef zij het prachtige Ronduit. Overpeinzingen van een possibilist. Voor een deel zijn het stukken die eerder als columns en artikelen in kranten verschenen en waaraan ze nieuwe toegevoegde. Frank van Laeken en Peter van Rompaey hielpen haar bij de samenstelling van deze lappendeken van overpeinzingen. Ze heeft het boek als cirkels opgebouwd, haar antwoord op het hokjesdenken waar de wereld volgens haar zo vol van zit en waar zijzelf niets van moet hebben. In cirkels zit namelijk wel beweging en dynamiek en ze zitten volgens haar ook nog eens vol mogelijkheden. Pauwels neemt ons in Ronduit mee in de persoonlijke, maatschappelijke en filosofische reis die ze heeft afgelegd, omcirkelt haar werelden in verschillende hoofdstukken nog een keer en overziet zo haar eigen landschap dat haar heeft gemaakt tot de bijzondere levenskunstenaar die ze is geworden.\nCarolien Pauwels werd in 1964 geboren, groeide op in katholiek Sint Niklaas in het noorden van België, studeerde in Antwerpen, Leuven en Brussel filosofie en promoveerde in de communicatiewetenschappen. Ze trouwde en scheidde en voedde haar kinderen zelf op. In het eerste deel laat ze een beetje van zichzelf zien als ze zichzelf omschrijft als iemand waarbij orde en wanorde door elkaar lopen en die een hechte vriendengroep heeft, maar ook als een persoon die op bepaalde momenten heel goed alleen kan functioneren. Ze heeft drie hartsvriendinnen, vrijdenkers ook die net als zijzelf vooruit op de tijd zijn: Virginia Woolf, Karen Blixen en, misschien wel vooral, Hannah Ahrendt. De eerste cirkels zijn van haarzelf, haar eigen leefwereld en van vrouwen die haar inspireerden. Dan tekent ze de cirkels van anderen, de universiteit, wetenschap en media. Wat anderen betreft begint ze met de jeugd. Ten onrechte hebben wij meer oog voor wat jongeren niet goed meer kunnen dan voor waar ze beter in geworden zijn. Volgens Pauwels zijn we te streng voor de jeugd, de medemens in het algemeen en kijken we vooral naar wat mis kan gaan. Wat meer empathie zou ons niet misstaan en als we elkaar wat minder leed berokkenen, zijn we al een heel eind. Omdat het nogal aan dat inlevingsvermogen ontbreekt, is het niet voor niets dat het populisme in binnen- en buitenland opkomt, dat opgebouwde rechten en verworvenheden worden bedreigd en er een gevaar is voor vrijheid, gelijkheid en democratie, met name voor vrouwen. De strijd tegen achterstelling en onvrijheid is voor haar een strijd voor menselijkheid en mildheid. Anders dan het afzetten tegen anderen wil Pauwels juist graag leren van anderen en van mensen die er een hele andere mening op na houden. Zij weet dat mensen en samenlevingen beter worden van een tolerante houding en vindt dat we alleen mens worden door met andere meningen in contact te komen. De verontwaardiging van huidige generaties over achterhaalde maatschappelijke perspectieven over kolonialisme, racisme en seksualiteit snapt en steunt ze. Van een cancelcultuur zonder dialoog, debat en discussie moet ze echter niets weten. Je moet elkaars vrijheid van denken respecteren, maar dan hoef je weer niet persé respect te hebben voor wat iemand denkt. Zij verdedigt de vrijheid van meningsuiting ten alle tijden waarbij alleen in uiterste nood aan de noodrem moet worden getrokken. Daarnaast is het bij alles wat gezegd en beweerd wordt (en dat is nogal wat tegenwoordig) goed om na te denken over de gevolgen van wat gezegd wordt. Over de plicht om daarover na te denken en ook om je te blijven ontwikkelen op terreinen waarover je wat wilt zeggen, wordt tegenwoordig te lichtzinnig gedacht. Ook in de politiek is er volgens haar meer aandacht voor wat er wordt gezegd dan voor hoe het gezegd wordt. Die verantwoordelijkheid heeft dus iedereen en daar kunnen we allemaal aan bijdragen. Verder is het zo dat er tegenwoordig veel meer belangstelling is voor verschillen en veel minder voor overeenkomsten. Dan is het ook heel goed te begrijpen dat we meer verontwaardigd dan verwonderd zijn. Hier ligt volgens haar een belangrijke rol voor universiteiten weggelegd. Maar daar gaat het op dit moment vooral om ijken, organiseren, examens afnemen en voorbereiden op de arbeidsmarkt. Terwijl het daar volgens haar veel meer om luisteren, kijken, denken en verwonderen zou moeten gaan. De wetenschap heeft te veel de naam koud en kil te zijn, zakelijk en zonder verwondering. Daarom zou de aandacht daar verlegd moeten worden naar zaken die vandaag de dag belangrijk zijn, zoals het oplossen van complexe problemen, kritische leren denken en het ontwikkelen van creativiteit. Als hoogleraar en rector zette zij zich daarom in voor activistische werkvormen, samenwerken, interdisciplinariteit, omgaan met diversiteit en kritische zelfreflectie en ook voor het open debat, het vrije denken en georganiseerde meningsverschillen. Alles met het doel om beter te kunnen begrijpen hoe het in elkaar zit, beter problemen te kunnen oplossen en te beseffen dat niets helemaal perfect en zeker is. Ook de media met z’n overvloed aan meningen, oprispingen en beweringen laten zien dat de publieke ruimte oververhit is. Ook hier gaat het meer om zeggen, tonen en delen, en minder om luisteren, praten en begrijpen. De hele digitalisering en opkomst van sociale media met z’n enorme invloed op democratie vraagt volgens Pauwels om herijking als de media de belangrijke waakhond van die democratie willen blijven. Dan moet de rol van internetgiganten, van de journalistiek en van de burger zelf bij het in standhouden van democratie worden herdacht. En ook hier vraagt zij meer aandacht voor samenwerking, conversatie en onderzoek, meer aandacht voor hoe we het in plaats van wat we zeggen.\nDe laatste cirkels bewaart ze voor Europa en de wereld. Via een assistentschap werkte ze op jonge leeftijd voor Karel Van Miert, de bekende Belgische politicus die toen Europees Commissaris was, en die ze nog elke dag mist. Tegenover het verhaal van nationalisme, muren, grenzen en eigenbelang plaats zij het verhaal van vrede, democratie, vrijheid, vooruitgang, ontplooiing, gelijkheid, welzijn en toekomst. Europa is qua vrede een groot succes, economisch is ze ernaar op weg en het is nodig het project politiek, cultureel en democratisch verder in te kleuren. Carolien Pauwels is niet van het groepsdenken maar van het dwarsdenken, dat uitgaat van openheid, vrijheid en durf. Daarmee wil zij de wereld groter maken, mogelijkheden openen en frisse perspectieven voorleggen. Dat is haar wereld, haar Amor Mundi en daarin komen al haar levenscirkels overeen.\nPauwels omschrijft zichzelf in Ronduit als radicaal humanist voor wie de waarden van vrijheid, gelijkheid en verbondenheid essentieel zijn. Zij ziet zichzelf als kind van de Verlichting, de 18e -eeuwse stroming die aan onmondigheid wil ontkomen door het verstand te gebruiken en het durven denken vooropzet. Dat betekent dat je kritisch staat tegenover wat wordt aangenomen of beweerd; dat je onpartijdig durft te zijn als dat nodig is; dat je door uitwisseling van ideeën en argumenten elkaar kunt begrijpen en dat we er vertrouwen in hebben dat we problemen kunnen analyseren en oplossingen kunnen vinden. En misschien wel vooral ook dat we kunnen veranderen en de wereld kunnen verbeteren. Ze omschrijft zichzelf als possibilist, zoals ook de Zweedse epidemioloog Hans Rösling en de Canadese cognitief wetenschapper Stephen Pinker zichzelf omschreven. De wereld kan beter, maar wordt dat niet automatisch. Wij kunnen het zelf beter maken door van fouten te leren. Dan gaat het om moed en hoop, het kiezen voor het positieve en het onmogelijke waarmaken. Het intellect gebruiken, feiten durven zien en blijven geloven. Of, zoals ze schrijft: “Het vermogen van mensen om, als het erop aankomt, samen te werken. De wetenschap. Kunst en cultuur. Verwondering en creativiteit. De waarden van de Verlichting. Het humanisme”. Wat is het eigenlijk wat ze schreef? Het is geen autobiografie of memoires in de strikte zin van het woord. Je krijgt wel een beeld van haar levensloop en ze roept wel soms herinneringen op aan bepaalde gebeurtenissen in haar leven. Ze schrijft over zichzelf en dan weer over snel over hoe ze over bepaalde zaken denkt. Overpeinzingen noemt ze het zelf. Het zijn schetsen vooral van de leefwerelden waarin zij zich bewogen heeft en haar gedachten daarover. Met daar tussendoor ook nog losse stukjes tekst over personen, projecten en gebeurtenissen en toepasselijke citaten die ze verzamelde. Ronduit laat zien hoe zij mens is geworden, scherp, mild en verwonderd, zonder de waarheid in pacht te hebben. Het is een boek ook over de kracht van democratische samenlevingen met voortdurende uitwisseling van ideeën, denkbeelden en opvattingen. Prachtig om deze levenslustige humanist en haar werelden na haar dood te leren kennen.\n\n\n\nPauwels, C. (2021). Ronduit. Overpeinzingen van een possiblist Antwerpen/Amsterdam: Houtekiet. 261 pagina’s."
  },
  {
    "objectID": "posts/13_9_23-Luisteren_leren/Luisteren_leren.html",
    "href": "posts/13_9_23-Luisteren_leren/Luisteren_leren.html",
    "title": "Luisteren en leren",
    "section": "",
    "text": "We kunnen het oneens zijn en toch van elkaar houden, tenzij jouw onenigheid geworteld is in mijn onderdrukking en ontkenning van mijn menselijkheid en bestaansrecht.”  (James Baldwin)\n\nOok in de discussies over het onderwijs gaat het er in Amerika hard aan toe. Of het nou gaat over privatisering, testen, bestrijden van achterstanden of over boeken die op school gebruikt en onderwerpen die in klassen besproken mogen worden, iedere keer staan onderwijzers, bestuurders, advocaten en burgers recht tegenover elkaar. Verschillen van mening over onderwijs zijn er ook daar altijd geweest, de wijze waarop ze het er met elkaar over hebben is totaal veranderd. Er wordt gesproken met degene die hetzelfde denkt, geagiteerd geregeerd op degene die anders denkt. Amper wordt er tijd genomen voor reflectie, er wordt nog nauwelijks naar elkaar geluisterd en er wordt niet meer van elkaar geleerd. Ze zijn er met elkaar in een boze en gepolariseerde tijd beland en boosheid en frustratie zijn overal te voelen, op de televisie, op de radio, in kranten en tijdschriften, rechtszalen, (vooral) de sociale media en op straat. Dat is het beeld dat je voor ogen hebt als je de ontwikkelingen daar volgt. Pedro Noguera en Rick Hess, twee uitgesproken Amerikaanse onderwijsexperts, zagen dat en wilden het anders aanpakken. De twee tegenpolen besloten via uitgebreide mailwisselingen met elkaar in gesprek te gaan over een aantal onderwerpen die vandaag de dag in Amerikaanse onderwijsdiscussies centraal staan. Daarover schreven ze het boek A Search for Common Ground. Conversations About the Toughest Questions in K-12 Education. Noguera en Hess verschillen van elkaar qua achtergronden en visies. Noguera zit meer aan de linkerkant van het spectrum. Hij is opgegroeid in New York en komt uit een Caribische immigrantenfamilie en is op dit moment decaan van een Onderwijsopleiding in Californië. Hij heeft verschillende boeken over het onderwijs geschreven, zit in allerlei onderwijsbesturen en schrijft hierover in de landelijke kranten (met name over armoede en diversiteit). Rick Hess komt uit Pennsylvania en groeit verder op in New Jersey en Virginia. Hij is directeur van Onderwijspolitieke Studies van het American Enterprise Institute, een conservatieve denktank. Ook Hess heeft diverse boeken over onderwijs geschreven, zit in besturen, levert bijdragen aan diverse media en werkt aan de universiteit op het terrein van onderwijs. Hij zit aan de rechterkant van het politieke spectrum. Het is een nette democraat in gesprek met een fatsoenlijke republikein.\n\nIn hun zoektocht naar een gemeenschappelijke ondergrond snijden Noguera en Hess belangrijke hedendaagse discussiepunten aan en proberen steeds naar gemeenschappelijke standpunten toe te werken. De eerste onderwerpen gaan over de relatie tussen onderwijs en samenleving. Hess en Noguera zijn het wel met elkaar eens dat het bij Het doel van scholing moet gaan om academische en sociale doelen (het laatste door Noguear gedefinieerd als kritisch denken, creativiteit en het oplossen van problemen). Hier gaat het vooral om de balans tussen beide doelen en hoe, dat geldt vooral voor Hess, sociale doelen geen ideologie maar praktisch bereikbaar worden. Schoolkeuze is in Amerika een enorm discussiepunt. Overheidsscholen die in ogen van politici, wetenschappers en burgers falen en ouders die zelf het initiatief in handen nemen en de vrijheid hebben om zelf een school te kiezen. Hier komen Hess en Noguera er nauwelijks uit. Met de schoolkeuze voor ouders kunnen, volgens Hess, ouders zelf voor onderwijsverbetering zorgen en kunnen gemarginaliseerde ouders het heft in handen nemen. Volgens Noguera, daarentegen, ondermijnt die vrije schoolkeuze het publieke onderwijs dat zo steeds minder middelen heeft om orde op zaken te stellen. Over de Prestatiekloof komen beide heren dan weer dichter bij elkaar. Voor Noguera hebben de prestatieverschillen vooral te maken met raciale verschillen, verschillen in onderwijsfinanciering en armoede. Hess gaat daarin mee en steunt gerichte maatregelen. Hij wijst er tegelijk op dat die kloof met familiestructuren en individueel gedrag te maken heeft. Ze zijn het eens met elkaar over het belang van publiek geld voor het onderwijs, maar niet over hoe sterk armoede daarop van invloed is. Net als vrijheid van schoolkeuze is Testen en verantwoording afleggen ook zo’n onderwijsdiscussiepunt waarin groepen de afgelopen jaren recht tegenover elkaar staan. Over de sterke punten (onafhankelijk check en monitorsysteem) en de zwakke punten (concurrentie, rangschikken en afrekenen) van dat testen en verantwoording afleggen denken Noguera en Hess vergelijkbaar, over de politieke en praktische consequenties ervan blijven ze van mening verschillen.\nNogueara en Hess bespreken ook twee meer onderwijsinhoudelijke discussiepunten: Sociaal en emotioneel leren (SEL) en Burgerschap. SEL zien beiden ook als aanvulling op dat wat kinderen academisch nodig hebben. Ze vragen zich gezamenlijk af: hoe kunnen we ervoor zorgen dat het niet om een ideologisch agendapunt gaat en scholen dit ook goed vorm kunnen geven? Over dat andere discussiepunt, burgerschap, verschillen ze dan weer sterk, zoals daar in Amerika ook zeer verschillend over wordt gedacht. Over geschiedenis, literatuur en burgerschap woedt in Amerika een ware culturele oorlog. Hess is bij te veel aandacht hiervoor bang dat er van de Amerikaanse geschiedenis een karikatuur wordt gemaakt. Noguera vindt dat we de ogen niet mogen sluiten voor de zwarte bladzijden in de Amerikaanse geschiedenis. Tot slot gaan ze nog in op enkele onderwerpen die meer van buitenaf het praten over onderwijs zijn gaan beïnvloeden. In Amerika heeft de Private sector steeds meer directe ingangen in het onderwijs. Hess ziet hier voor die sector een rol weggelegd en ondersteunt het idee van meer samenhang tussen publiek en privaat. Noguera is sceptisch, blijft wantrouwig en verdedigt het belang van het publieke in het onderwijs van alle kinderen als basis van de Amerikaanse democratie. Filantropen (‘big billionaires’) zijn in Amerika steeds vaker bij het onderwijs betrokken. Ze financieren het en willen er ook over meepraten. Daar waar de bureaucratie er soms te lang over doet om zaken geregeld te krijgen, kunnen die filantropen, volgens Hess, een goede rol spelen. Per slot van rekening kunnen zij het geld beter aan het onderwijs geven dan het zelf opmaken. Noguera is bang voor dat grote geld. Transparantie en verantwoording, vinden ze beiden, zou hier een tussenoplossing voor kunnen zijn. Wat Diversiteit en gelijkheid betreft zijn Noguera en Hess het met elkaar eens dat er nieuwe manieren nodig zijn om de studentenpopulatie, die over de tijd heen zo is veranderd, in het onderwijs te ondersteunen. Noguera, met immigratieachtergrond, is uitgesproken en pleit voor meer diversiteit in het lerarenkorps, inhoudelijk aanpassing van het onderwijs en betere begeleiding van leerlingen met kleur. Hess steunt dit maar vreest de ideologie ook hier weer en de problemen die er ontstaan door nieuwe doctrines. Over het Inkomen van leerkrachten zijn Noguera en Hess het dan weer meer met elkaar eens. Die betaling moet omhoog, net zoals het hele professionalisme van leerkrachten en hun arbeidsvoorwaarden erop vooruit zouden moeten gaan. Hier gaat de discussie over de hoogte van de beloning en het aantal leerkrachten dat nodig is zonder elkaar voor de voeten te lopen. Noguera en Hess hadden hun maildiscussie in de periode waarin het Coronavirus uitbrak. In het laatste meer beschrijvende hoofdstuk Covid-19. Ze zijn het erover eens dat de uitbraak duidelijk maakt dat belangrijk stimuleren en inspireren is voor kinderen. Maar ook, zo brengt Hess in, hoe bureaucratische regels en gewoonten ontwikkelingen in het onderwijs dwars kunnen zitten.\nWanneer Noguera en Hess dan aan het einde van het boek terugkijken op de discussie die ze over langere tijd met elkaar hadden, stellen ze terecht vast dat woede en minachting het onderwijs in ieder geval niet verder helpen. Noguera zegt dan dat ze in ieder geval naar elkaar hebben willen luisteren, elkaars ideeën serieus hebben genomen en hun mening hebben durven aanpassen wanneer ze iets hoorden dat daartoe aanleiding gaf. Hess, op zijn beurt, vindt ook dat goede intenties, respect en elkaar genade gunnen, dat wat zij elkaar in de discussie boden, het beste past bij de Amerikaanse culturele traditie die hem zo lief is. Zo anders dan de onderwijsdiscussies in Amerika daarover die zo fel en gemeen zijn en die gemeenschappen en natie uit elkaar scheuren. Noguera en Hess zijn het met elkaar eens dat vooruitgang van de samenleving (zoals armoede, racisme, ongelijkheid en polarisatie) samenhangen met onderwijs, dat misschien wel het belangrijkste middel is om een gelijke en rechtvaardige toekomst op te bouwen. Alleen daarom is het goed om hier fatsoenlijk met elkaar over te hebben en daarin verder te komen. Deze discussie wil een voorbeeld zijn. Het boek eindigt zo positief en Noguera en Hess spreken respect naar elkaar uit. Ze stellen dat ze op een aantal punten sterk van mening verschillen, maar toch met elkaar verder kunnen. Dat respect krijg je als lezer mee en je voelt dat ze in de gesprekken naar elkaar toegroeien. Ze maken de verschillen van mening duidelijk en vinden met elkaar hier en daar oplossingen. Maar het zoeken, laat staan het vinden van een gemeenschappelijke ondergrond, waar ze het in de titel dan over hebben, vind ik in dit boek niet terug. Daarvoor ben ik minder positief en de opbrengst van het gesprek te mager. Als je op zoek bent naar die gemeenschappelijke ondergrond dan zoek je toch meer naar de overlap in de verschillende onderwerpen en maak je, volgens mij, meer duidelijk hoe je naar de toekomst wilt kijken. Dan zou ik het onderwijs zelf meer een plek hebben gegeven, hoe leerkrachten daar samen aan kunnen werken, hoe scholen dat vorm kunnen geven en hoe ouders en andere burgers bij de discussie erover kunnen worden betrokken. Voor mijzelf gaat het dan om meer dan mee kunnen doen aan economische competitie, testscores en vrije schoolkeuze, waar het in Amerika steeds meer over is gegaan. Dan zou het wat mij betreft gaan om kennis, waarden en vaardigheden die we de volgende generatie willen meegeven zodat zijzelf die toekomst vorm kunnen geven. Veel meer zou het dan gaan om onderwijs- en leeromgevingen creëren die elk kind ten goede komt. Dan gaat het om onderwijs dat recht doet aan de principes van een democratische rechtsstaat en de sterke idealen en tradities die daar in Amerika bij horen. Dan moeten we teruglezen hoe Amerikaanse giganten als Horace Mann en John Dewey hierover dachten. Of wat citaten in herinnering roepen die deze idealen verwoorden, zoals deze van Horace Mann: Onderwijs is dan, boven alle andere hulpmiddelen van menselijke oorsprong, de grote gelijkmaker van de omstandigheden van mensen, het evenwichtswiel van de sociale machinekamer.\n\n\n\nHess,F.M. & Noguera, P.A. (2021). A Search for Common Ground. Conversations About the Toughest Questions in K-12 Education. New York/London: Teacher College Press."
  },
  {
    "objectID": "posts/12_8_23_Favoriet_filosoof/Favoriete_filosoof.html",
    "href": "posts/12_8_23_Favoriet_filosoof/Favoriete_filosoof.html",
    "title": "Een favoriete filosoof",
    "section": "",
    "text": "Ik heb geprobeerd de praktische consequenties van filosofische reflectie te benadrukken en te verdedigen alsmede de noodzaak van reflectie voor intelligente praktijk en actie (Richard J. Bernstein)\nEnkele maanden geleden zocht ik op of Richard J. Bernstein ondertussen weer eens een nieuw boek had geschreven. Deze Amerikaanse filosoof heeft zulke mooie boeken geschreven waar ik de beste herinneringen aan heb. Met zijn kijk op mens en wereld heb ik altijd veel op gehad en via hem kon ik interessante ontwikkelingen in de filosofie bijhouden. Hij wist als geen ander wat er in de filosofie in Noord-Amerika, Zuid-Amerika en Europa gebeurde en waar het daarin om gaat of zou moeten gaan. Hij is een van mijn favoriete filosofen. Dit keer schrok ik want nu pas las ik dat hij op negentigjarige leeftijd was overleden. Dat was gebeurd op 4 juli 2022, de dag waarop Amerika z’n onafhankelijkheid en democratie viert. Dat kon geen toeval zijn. Niet viel later kwam ik een opensourceboek tegen, dat enkele vrienden, collega’s en oud-studenten betrekkelijk kort na zijn overlijden hebben samengesteld als een speciaal nummer van Dewey studies (Volume 7.1, February 2023): Dedicated to the Life and Work of Richard J. Bernstein. Het boek is als pdf-bestand vrij toegankelijk hier en geredigeerd door Megan Craig and Marcia Morgan. Dick, zoals Richard J. Bernstein in dagelijkse omgang werd genoemd, werd in 1933 in New York geboren, studeerde in Chicago en begon zijn carrière als filosofie-docent aan de Yale Universiteit. In 1954 promoveerde hij en werd daar enkele jaren later assistent professor. Als hoogleraar werkte hij vervolgens 24 jaar op Haverford College, in de buurt van Philadelphia waar z’n vrouw werkte. Daarna werd hij hoogleraar in zijn stad New York, waar hij de filosofieafdeling van de New School University opnieuw in de steigers zette. New School is de universiteit die ooit mede is opgezet door John Dewey en waar ook Hannah Ahrendt ook een tijd heeft gewerkt. Alleen daarom al moet hij daar altijd graag hebben gewerkt. Het persoonlijke boek bestaat uit twee inleidende hoofdstukken, elf hoofdtukken waarin herinneringen over hem worden opgehaald en dat vooral over zijn leven en werk verteld (eerste deel), acht hoofdstukken over betrokkenheid en de invloeden die hij heeft ondergaan (tweede deel) en zeven bijdragen over kritiek en wat we van hem hebben geleerd (derde deel). Het boek sluit af met een ouder interview met hem waarin we hemzelf nog eens horen praten. Het boek maakt nog eens duidelijk wat een bijzonder interessante man hij was, hoe gek mensen op hem waren, welke vooraanstaande positie hij in de moderne filosofie innam en wat een grote filosoof en denker hij was.\nHet eerste deel van het boek (Herinnering) zijn persoonlijke herinneringen van mensen die hem als docent, collega, mentor en vriend hebben gekend in verschillende periodes van zijn leven. Sommigen kennen hem al vanaf de jaren vijftig, anderen hebben hem recent nog met hem te maken hebben gehad. Het zijn hele persoonlijke verhalen over zijn invloed, liefde en inspiratie. In dat eerste hoofdstuk wordt hij vooral als een voorbeeldleraar gepresenteerd en daar kun je je van alles bij voorstellen. “Ik, Richard Bernstein, doe niet alsof ik precies weet wat er in deze tekst bedoeld wordt, ook al heb ik er wel een idee over; maar ik zal mijn begrip niet onder woorden brengen voordat ik van ieder van jullie heb gehoord wat jullie maken van de passage waar we ons nu op richten. Meneer Casey, wat denk jij dat hier gezegd wordt?”, schrijft diezelfde meneer Casey, die Bernstein lang geleden als filosofiedocent op Yale had en die z’n stem nog steeds duidelijk hoort. Eerst zelf heel goed begrijpen wat er bedoeld wordt en dan in discussie met elkaar de validiteit van de ideeën testen. Dat was Bersteins manier. Een liefdevolle houding naar tekst, met interesse en nieuwsgierigheid en daar dan weer speels, creatief en vol aandacht mee omgaan, dat hebben die studenten, collega’s en vrienden van hem meegekregen. Het tweede deel (Betrokkenheid) plaatst Bernstein in het licht van andere denkers en specifieke onderwerpen. Hier gaat het bijvoorbeeld om z’n joodse achtergrond (“Ik ben Jood en daar ben ik trots op”), over overleven en de hoop van de Joodse traditie. Het gaat over het belang vooral van pluralisme en democratie. Bernstein kende de geschiedenis van de filosofie heel goed en voelde zich thuis in de fenomenologie, het 20e-eeuwse Franse denken, hermeneutiek, kritische theorie, analytische theorie en het feminisme. Maar hij voelde zich vooral thuis in het Amerikaanse pragmatisme. In dat tweede deel krijg je het idee (als je dat al niet had) dat hij alles gelezen en gestudeerd heeft en overal zinvol over kan meepraten. Hij gaat actief om met grote filosofen van zijn tijd met wie hij graag samenwerkte. Met zijn studievriend Rorty bijvoorbeeld, maar ook met Gadamer en Lyotard (met wie hij collegereeksen opzette) en Jürgen Habermas (met wie hij jarenlang in Dubrovnik studieweken opzette en een tijdschrift runde). Twee personen hebben hem vooral beïnvloed: John Dewey en Hannah Arendt. Heel verschillend natuurlijk deze twee filosofen, maar bij beiden gaat het om democratie en pluralisme. Bernstein zelf is op John Dewey’s Experience and Nature gepromoveerd en hij zal levenslang in boeken en artikelen op het belang van Dewey’s werk wijzen. Dewey had hem duidelijk gemaakt dat de menselijke conditie geen langer termijndoel kent. We kunnen vooruitgang boeken door problemen op te lossen waar we mee te maken hebben en zo kunnen we de grenzen van het menselijk bestaan oprekken. Met Richard Rorty blies hij nieuw leven in het Amerikaans pragmatisme en wees vooral op het belang van John Dewey’s werk. Het gaat hier vooral om de ethische-politieke horizon die Bernstein via Dewey heeft meegekregen en de huidige rol van filosofie om verwarring weg te halen en nieuwe mogelijkheden zichtbaar te maken. De andere persoon waar hij steeds weer op terugkwam en regelmatig over heeft geschreven was Hannah Ahrendt. De Duitse filosofe had hij begin jaren zeventig leren kennen toen Ahrendt enthousiast reageerde op zijn manuscript Praxis and Action. Daarover spraken ze een nachtlang door met fanatieke discussies over Hegel en Marx. Bernstein ontmoette Ahrendt daarna nog enkele keren en bleef na haar dood met haar in discussie. Hij kende haar werk eerst helemaal niet en zou in korte tijd een van de grote kenners van haar werk worden. Vooral de gevoelige wijze waarop Ahrendt over actie, politieke en publieke vrijheid schrijft, interesseren hem. Dewey’s democratische ethos en Arendts revolutionaire geest blijven levenslang inspiratiebronnen voor hem. Richard Berstein wilde leren en filosofie was voor hem dat oneindige project waarin door nieuwe omstandigheden het denken steeds weer moet worden bijgesteld of uitgebreid. Door zijn methode van filosofische kritiek kan hij als geen ander heel goed zaken in een ander daglicht plaatsen. In het laatste deel van dit boek (Kritiek) wordt zijn werk zelf op deze manier onder handen genomen. We krijgen een idee wat dit zou kunnen betekenen voor filosofie, de praktijk en democratie. Duidelijk is dat we tegenwoordig leven in een pluralistische wereld met verschillende ideeën, personen, volkeren en culturen, allemaal van belang zijn om het leven te begrijpen. Democratie of democratische praktijk is dan allicht de beste manier om de omgang te regelen tussen verschillende mensen en bevolkingsgroepen. Door met elkaar te communiceren en een gedeeld leven op te bouwen door te luisteren, je uit te spreken, met anderen te handelen en daar weer over te reflecteren. Dat is het pragmatische ethos dat hem voor ogen stond. Zonder een groots idee, uitgesproken maar wel met eeuwige twijfel en altijd bewust van het sociale karakter ervan.\nHet boek, Bernstein verdient meer dan dit document, benadrukt verschillende aspecten van zijn filosofie en stijl en de invloed die hij gehad heeft op verschillende generaties. Je krijgt een idee van zijn denken en zijn pedagogiek, hoe hij onderwijs gaf en het werk van anderen bekritiseerde. Bernsteins leven was een leven van dialoog, van vriendschap, van samenwerking zoeken en het samen beter doen. Hij verdedigde de radicale democratie en het democratische ethos van actieve betrokkenheid van alle burgers bij belangrijke beslissingen. In het interview met hem van twintig jaar geleden, waarmee het boek wordt afgesloten, leer je hem goed kennen op de manier waarop hij zeventig jaar lang zijn weg in het bos heeft gezocht als verdediger vooral van pragmatisme, dat een balans zoekt tussen objectiviteit en relativisme. Je leert wat hem voor ogen stond, zoals hij dat eerder ook al eens had beschreven in de inleiding van The Pragmatic Turn: dat open gesprek met losse eindjes en soms zonder raakvlakken. Niet het modelgesprek of de geïdealiseerde conversatie waar filosofen ons in doen geloven. Hij is meer van het gesprek zoals hij dat bij New Yorkse etentjes tegenkomt, een gesprek met onbegrip vaak, door elkaar heen praten, met tegenstellingen en conflicten. Met persoonlijke stemmen ook, waarmee verschillende standpunten naar voren worden gebracht. Maar het totale gesprek is veel levendiger en duidelijker dan de afzonderlijke stemmen die willen worden gehoord. Je kunt je dat gesprek van Bernstein met deze mensen voorstellen. Toch is het goed dat je de stem van Richard J. Bernstein daar dan even bovenuit hoort komen.\n\n\n\nCraig, M. and Morgan, M., eds (2023). . Dedicated to the Life and Work of RICHARD J. Bernstein. Dewey Studies, Volume 7.1. hier. John Dewey Society, 343 pagina’s."
  },
  {
    "objectID": "posts/14_10_30_In_eigen_handen/In_eigen_handen.html",
    "href": "posts/14_10_30_In_eigen_handen/In_eigen_handen.html",
    "title": "In eigen handen",
    "section": "",
    "text": "“Regelmatig hebben we het woord Democratie afgedrukt. Toch kan ik niet vaak genoeg herhalen dat het een woord is waarvan de kern nog steeds slaapt, totaal niet wakker. (Walt Whitman)\n\nHeather Cox-Richardson is een fenomeen in Amerika. Zij is hoogleraar geschiedenis aan het Boston College en gespecialiseerd in de geschiedenis van de 19e eeuw en met name de Amerikaanse Burgeroorlog. De laatste jaren is ze vooral bekend geworden met haar dagelijkse nieuwsbrief Letters from an American. Daar begon ze mee via Facebook maar vanwege de grote belangstelling wordt die nu op een andere manier verspreid met meer dan een miljoen abonnees. ’s Ochtends leest ze het nieuws, ze overdenkt het gedurende de dag en vlak voor 24.00 uur gaat de nieuwsbrief uit. Zo geeft ze iedere dag haar historische kijk op wat er in de Amerikaanse politiek gebeurt. Vele lezers die helemaal niet meer snappen wat er allemaal gebeurt, hebben hier wat houvast aan.\nOnlangs verscheen haar nieuwe boek Democracy Awakening. Notes on the State of America. Behalve een voorwoord en een conclusie zitten er dertig essays in die met elkaar laten zien wat er in Amerika is gebeurd de laatste honderd jaar, die het autoritarisme en het tijdperk Trump beschrijven en analyseren hoe we het allemaal moeten begrijpen. Het boek is een geschiedenis van de Amerikaanse democratie, wat er is gebeurd in de politiek met name de laatste vijf jaar en de principes die eraan ten grondslag liggen. Het boek probeert de gebeurtenissen te begrijpen en laat zien hoe ermee om te gaan.\n\nDemocracy Awakening bestaat uit drie delen. Het eerste deel (Democratie Ondermijnen) beschrijft de geschiedenis van de huidige crisis in de Amerikaanse politiek en hoe het pad tot het autoritarisme wordt geëffend. Die geschiedenis laat Cox-Richardson beginnen bij de reacties op FDR-New Deal-politiek aan het begin van de 20e eeuw. Met die politiek beperkt de dan regerende Democratische partij de mogelijkheden van de bankiers, worden er belastingen ingevoerd op rijkdom, komt er een beperkt sociaal netwerk, wordt er tegemoet gekomen aan de belangen van de werknemers, evenals, heel voorzichtig, aan die van de zwarte Amerikanen en vrouwen. Wanneer het in de dertiger jaren economisch niet zo goed gaat, is het niet zeker of dit actieve overheidsbeleid overeind kan blijven en worden er aanpassingen gedaan. Met Pearl Harbour en WOII worden de rijen gesloten. Democraten en Republieken zijn het met elkaar eens dat de zakenwereld gereguleerd moet worden, dat er een sociaal netwerk op basisniveau nodig is en dat er op de infrastructuur geïnvesteerd wordt. Er is in de jaren 1945-1964 een liberale consensus, een breed ondersteund idee dat er iets moet worden gedaan om aan de behoeften van burgers tegemoet te komen en dat er hier een taak ligt voor de federale overheid. De achterstanden in burgerrechten van de Zwarte en Bruine bevolking, andere minderheden en vrouwen worden in de zestiger jaren ook duidelijk. Vooral in de tijd van Johnson wordt hier werk van gemaakt.\nTegelijkertijd verandert er dan wat in het standpunt van de Republikeinse partij. Eerst nog onbeduidend met Goldwater, maar het is Nixon die zakenmensen, zuidelijke racisten, traditionalisten en law and order-stemmers achter zich weet te krijgen. Nixon valt de herverdeling van welvaart aan, maakt van abortus een politiek onderwerp en weet Amerika in goed en slecht op te delen. Het is vooral Ronald Reagan die voor de politieke ommezwaai weet te zorgen. Hij komt op voor hardwerkend Amerika en het individu en verdedigt christelijke waarden. Hij laat racistische trekken zien en geeft de overheid van alles de schuld. De Democraten worden in een kwaad daglicht gesteld en hun ‘achterhaalde’ uitgangspunten worden zwartgemaakt. Vanaf die tijd ontstaat er een grotere onderklasse die steeds verder achteropraakt en die in de Democraat iemand vindt om te haten. Zo komen de Democraten in het defensief te staan. Alles wordt nog duidelijker wanneer de Sovjet-Unie uit elkaar valt en wereldwijd het kapitalisme belangrijker wordt dan democratie. Wanneer Obama president wordt, wordt de taal nog steviger en worden de Democraten als socialist aangezien. Republikeinen willen in alles aantonen dat de overheid niet werkt en zorgen ervoor dat hij niets bereikt.\nHet tweede deel (Autoritaire Experiment) begint in het verkiezingsjaar 2015 met de opkomst van Donald Trump. Het is Trump die autoritarisme de Republikeinse partij binnenbrengt. Hij is de man die het gemaakt heeft (hoewel er hele goede redenen zijn om daaraan te twijfelen, stelt Cox-Richardson fijntjes), de narcist op de top van de apenheuvel met ver onder hem de zwarte Amerikanen, de gekleurde mensen, gehandicapten en vrouwen. Hij vindt zichzelf in alles beter dan anderen, in zaken, in vermaak en in politiek. Trump haalt banden aan met andere autoritaire leiders uit Rusland en Saoedi-Arabië en voor hem is niks in eigen land goed. Trump zoekt contact met Rusland om onderzoek te doen naar de e-mails van Hillary Clinton, laat de media een groot verhaal daarvan maken en slaagt erin de verkiezingen te winnen. Het zijn de ongelofelijke verhalen van vier jaar presidentschap Trump, die gaan over de treurige inauguratie (het was natuurlijk niet de grootste inauguratie ooit), zijn steun aan de rechtse knokploegen van Charlottesville (‘hele fijne mensen, aan beide kanten’), de afzettingsprocedure die door de Republieken wordt tegengehouden (‘een prachtig telefoongesprek met Zelensky’), hoe hij de overheid wil afbreken (‘’t is tijd voor wraak’) en het autoritarisme omarmt. Hij wil de Amerikaanse geschiedenis van gelijkheid en zelfbestuur herschrijven en van de samenleving weer een traditionele patriarchale en hiërarchische samenleving maken gedomineerd door witte mannen. En als hij dan de verkiezingen verliest, ontkent hij dat en wil hij dat ongedaan maken door mensen in Georgia onder druk te zetten en roept hij mensen op om naar DC te komen (‘Zorg dat je er bent, het zal wild worden’). Zijn presidentschap culmineert in deze grote leugen, zo groot dat niemand kan geloven dat het niet zo is.\nIn Amerika Heroveren (het derde deel) kijkt Cox-Richardson er nog eens van een wat grotere afstand tegenaan. Wat hebben we eigenlijk meegemaakt en wat moeten we ervan vinden, vraagt zij zich dan af. Het gaat over de opbouw van democratie in Amerika en het basisidee van de Grondleggers dat niemand het recht heeft om over een ander persoon te heersen, dat we allemaal gelijk zijn en burgers de overheid kunnen controleren. Ze laat dan zien dat het idee van gelijkheid steeds opnieuw geherdefinieerd wordt. Het revolutionaire idee hebben we leren kennen in de Onafhankelijkheidsverklaring zoals Jefferson deze in 1776 schreef. De constitutie van 1791 beschrijft vervolgens hoe hieraan het beste gewerkt kan worden (ook al gold dit praktisch toen nog voor de witte man). Maar de betekenis van democratie (met een overheid van de mensen, door de mensen, voor de mensen en waaraan Lincoln zo’n belangrijke bijdrage heeft geleverd door op te komen voor de gewone Amerikaan) krijgt na de Burgeroorlog verder vorm en wordt met amendementen aangepast. Ook de deelname van de zwarte en gekleurde bevolking en de vrouwen aan onderwijs, cultuur en wetenschap heeft de betekenis van democratie verder aangescherpt. Democratische Amerika is eerder aangevallen door een kleinere groep die zichzelf beter acht dan de anderen. Dat is ook wat er nu gebeurt met de Republikeinse partij die een autoritaire richting kiest, een beeld schets van het verleden waarin alles beter was en ontevreden mensen aan haar zijde krijgt.\n\nIn Amerika reden nog nooit tanks door de straten en lang kon je je dat ook moeilijk voorstellen. Als je het boek uit hebt, is het niet meer zo onvoorstelbaar. Cox-Richardson maakt heel duidelijk dat gevaar voor een democratie eerder van binnenuit dan van buitenaf komt. Dat was eerder het geval in Duitsland toen Hitler via verkiezingen in de dertiger jaren van de vorige eeuw aan de macht kwam. Ook in Amerika zelf kunnen verkiezingen de democratie eerder in gevaar brengen dan geweld. Cox-Richardson wil ons duidelijk maken dat we de opkomst van het autoritarisme serieus moeten nemen, dat we werkelijk op een kruispunt staan en dat de verkiezingen van 2024 daarom zo belangrijk zijn. Daarvoor zal ze ook niet ophouden met haar nieuwsbrieven. Ze weet nu niet welke kant het opgaat en durft de toekomst werkelijk niet te voorspellen. Wel weet ze dat het een goede kant op kan gaan of een slechte. In het eerste geval wordt het autoritarisme verslagen en zal de democratie er sterker uitkomen. In het tweede geval is de democratie in gevaar en wordt er definitief afstand genomen van het basisidee van de Onafhankelijkheidsverklaring.\nDeze Amerikaanse geschiedenis lezen is een onthutsende ervaring en als je al die gebeurtenissen op rij ziet kun niet geloven dat dit allemaal gebeurd is daar. Cox-Richardson benadrukt niet alleen de zwarte kant van de geschiedenis in haar boek. Ze laat ook de maatschappelijke successen zien en beschrijft hoe de democratie steeds opnieuw vorm krijgt, aangescherpt en onder woorden wordt gebracht. In een democratie, zo schrijft Cox-Richardson, zijn mensen gelijk en hebben ze het recht om hun eigen lot in eigen hand te nemen. Dat was al zo in de tijd dat de Grondleggers de Onafhankelijkheidsverklaring ondertekenden en dat is nog steeds zo. Die tekst van de Onafhankelijkheidsverklaring is een radicale tekst waarvan de Grondleggers toen de implicaties nauwelijks konden overzien. Ondertussen weten we veel meer en het is goed dat een historica als Cox-Richardson die historische kennis met ons deelt. Zij maakt ons wakker en wijst op zaken die ons niet opvallen, ze informeert ons en leert ons wat de kern van democratie is. Zij plaatst de onoverzichtelijke gebeurtenissen in de tijd, verbindt en kadert ze historisch in. Zij laat vooral zien dat er een keuze is te maken, daar maar ook in andere democratische landen. Democratie heeft historici als Heather Cox-Richardson nodig als mensen zelf het heft weer in eigen handen willen nemen.\n\n\n\nCox Richardson, H. (2023). Democracy Awakening. Notes on the State of America. New York: Viking. Press."
  },
  {
    "objectID": "posts/15_11_30_Ingevaren_verleden/Ingevaren_verleden.html",
    "href": "posts/15_11_30_Ingevaren_verleden/Ingevaren_verleden.html",
    "title": "Ingevaren verleden",
    "section": "",
    "text": "“Glorieuze herinnering wordt alles behalve overweldigd door nog glorieuzer vergeten.”\n(David W. Bright)\n\nIn de inleiding van The 1619 Project beschrijft Nicole Hannah-Jones (stafmedewerker van The New York Times Magazine en hoogleraar aan de Howard University) dat ze begin 2019 een pitch geeft voor een aantal redacteuren van het New York Times Magazine waarvoor zij werkt. In dat jaar 2019 is het vierhonderd jaar geleden dat De Witte Leeuw voor anker ging in de haven van Jamestown (Virginia). Aan boord zaten de eerste meer dan twintig tot slaaf gemaakte Afrikanen. Er zouden er meer dan 12 miljoen volgen. Het is het begin van de slavernij en de gevolgen zullen een belangrijke stempel drukken op de geschiedenis van Amerika. Hannah-Jones stelt voor om ter gelegenheid van die vierhonderd jaar een speciaal nummer te maken over de impact van de slavernij op de ontwikkeling van het land en te onderzoeken wat de impact ervan op de huidige samenleving is. Het nummer moest bijdragen aan een beter begrip van de huidige problemen waar het land mee te maken heeft (ongelijkheid, geweld, segregatie, polarisatie). Het nummer zou zicht geven op de relatie tussen slavernijverleden en de uitgangspunten vrijheid, gelijkheid en pluralisme waar het land zo trots op is. Tot slot zou het laten zien wat de bijdrage van de Zwarte Amerikanen is aan de opbouw van het land, de democratie en de cultuur. Met het initiatief zou de krant ervoor zorgen dat het jaar 1619 een plaats krijgt in het historisch besef die het verdient. Haar pitch is een succes en ze krijgt toestemming om de special te maken. Hannah-Jones benadert meer dan twintig personen die met elkaar de velden van geschiedenis, economie, recht, sociologie en kunst bestrijken. Op zondag 18 augustus 2019 wordt het nummer uitgebracht.\nHet is een schot in de roos en het nummer is snel uitverkocht. Binnen korte tijd gaan scholen, bibliotheken, musea en culturele centra met het nummer aan de slag en organiseren hieromheen allerlei educatieve activiteiten. Er wordt een onderwijscurriculum hierover ontwikkeld voor scholen in bijna alle staten. Hannah-Jones ontvangt voor haar werk de Pullitzer-Prijs.\nHannah-Jones ziet dat het project veel losmaakt en dat er maatschappelijk heel veel gebeurt. Felle discussies over het initiatief ontstaan. George Floyd wordt een jaar later (een dag na de verkiezingen) vermoord en wereldwijd wordt er op grote schaal geprotesteerd tegen racisme en discriminatie en de Black Lives Matter-beweging ontstaat. De maatschappelijke ontwikkelingen stimuleren haar verder na te denken over dit project. Ze gaat zich afvragen of ze die geschiedenis niet verder kan uitwerken in een boek.\nDat boek komt uit in 2021 onder dezelfde titel The 1619 Project. De hoofdstukken zijn in het boek langer dan in het tijdschrift en er staan meer hoofdstukken in. Op basis van kritiek op het nummer is de tekst nu genuanceerder en aangescherpt en krijgt het meer context en nuance. Ook in het boek worden de inhoudelijke hoofdstukken aangevuld met fictie, poëziestukken en foto’s. Maar het onderliggende idee blijft overeind staan: dat wat Amerika tot Amerika maakt, komt niet zozeer voort uit de idealen van 1776, zo schrijft Hannah-Jones in het voorwoord, maar hebben te maken met de werkelijkheid van 1619, de contradicties en de strijd rond slavernij en vrijheid gedurende de afgelopen vierhonderd jaar. Ook dit boek wil dat duidelijk maken.\n\nThe 1619 Project is een mozaïek van verhalen, argumenten, feiten, verbeeldingen, perspectieven en historische momenten. Aan elkaar, door elkaar. Het boek bestaat na de inleiding uit achttien inhoudelijke hoofdstukken die jou tezamen als lezer een heel goed beeld geven van de Amerikaanse slavernijgeschiedenis en de gevolgen (het onderwijs mist trouwens ten onrechte). Delen van het boek raken de fundamenten van de Amerikaanse samenleving. Hier lees je dat een deel van de kolonisten ten tijde van de Amerikaanse Revolutie niet alleen tegen de Engelsen vochten voor de idealistische zelfbeschikkingsrechten, maar dat die dat ook deden om zo de eigendomsrechten op de slaven te kunnen bewaren. De eerste twaalf presidenten waren ten slotte zelf slavendrijvers. Het land wordt in verschillende periodes opgebouwd over de ruggen van tot slaaf gemaakten en de zwarte bevolking in het democratische land is per slot van rekening nog maar korte tijd legaal vrij.\nHet feit dat in Amerika ongelijkheid regeert en armoede is verspreid komt ook door het kapitalistische systeem dat het land al lang kent en dat door de slavernij zelf vorm heeft gekregen. De slavernij zit als het ware in de instituten, de wetten, de financiële kaders tot en met het managementsysteem aan toe. De strijd tussen gelijkheid en hiërarchie is kenmerkend voor het Amerikaanse leven en de democratie zelf is hier een strijd om privileges.\nIn de geschiedenis zijn de burgerrechten lang niet gedefinieerd en werden ze bepaald door de kleur van de persoon. Het burgerrecht principe, als een van de belangrijke principes van de Amerikaanse democratie, wordt pas in de 19e eeuw gedefinieerd en de strijd voor volledige en gelijke burgerrechten voor de Constitutie begint dan pas echt.\nHet boek haalt het beeld onderuit dat de Amerikaanse samenleving er steeds stapsgewijs op vooruit is gegaan. Ook voor de raciale problematiek gaat het idee van lineaire ontwikkeling niet op. Toenemende gelijkheid en rechtvaardigheid worden afgewisseld door toenemende ongelijkheid en onrechtvaardigheid. Deze twee krachten komen we steeds weer tegen in de geschiedenis. Na het afschaffen van de slavernij, komt de slavernij via Radicale Reconstructie in een nieuwe fase terecht, na de vooruitgang in de zestiger en de zeventiger jaren volgen de jaren van ‘law and order’ en toenemend racisme, na Obama komt Trump. Het duel tussen deze twee krachten zit in het hart van de Amerikaanse raciale geschiedenis.\nIn het boek wordt de geschiedenis in een context geplaatst waardoor je de huidige situatie werkelijk beter begrijpt. Het raciale classificatiesysteem bepaalt wie er voor vrijheid in aanmerking komt en wie tot slaaf kan worden gemaakt. Het laat ook zien wat de betekent positie in de samenleving betekent voor de menselijke omgang, wie er geweld kan gebruiken en wie het ondergaat. In die context is angst, geweld en onderdrukking aan de orde van de dag. In het boek vind je hier vele voorbeelden van. Of het nu om seksuele geweld tegen vrouwen, de duizenden lynchgevallen of de ongelofelijke detentiegetallen. Het boek zit vol met aangrijpende persoonlijke verhalen. Tegelijk laat het boek de kracht zien van de zwarte bevolking. Hoe het opkomt voor de eigen rechten in verschillende fasen van de afgelopen 400 jaar en hoe het de cultuur naar zijn hand weet zet (zoals in de muziek, je hoeft alleen maar naar de lijst met 186 namen van zwarte artiesten en groepen te kijken op pagina 361/362).\n\nWanneer in augustus 2019 het nummer over het 1619 Project uitkomt, barst de kritiek op het project los. Wetenschappers, die zelf het onderliggende idee van het project steunen, wijzen op historische fouten en stellen bijvoorbeeld vast dat de rol van Lincoln ten opzichte van de slavernij anders in elkaar zat. Dat soort kritiek kon natuurlijk niet uitblijven gezien de korte voorbereidingstijd. In het boek is hier al veel meer rekening mee gehouden.\nBelangrijker echter is de politieke kritiek die er uit conservatieve hoek komt op het project. Vanuit verschillende overheden worden educatieve activiteiten rondom slavernij tegengehouden en scholen en universiteiten wordt het onmogelijk gemaakt op deze manier tegen het verleden aan te kijken. In staten als Iowa, South Dakota, Missouri, Arkansas, Mississippi, Texas en Florida wordt het verboden om vanuit dit perspectief (Critical Race Theory, CRT wordt het genoemd) les te geven. De voorzitter van de Senaat (Mitch McConnell) schrijft er een boze brief over aan het Ministerie van Onderwijs en wijst op de gevaren van indoctrinatie en polarisatie. Een van Trumps laatste daden was om op Martin Luther King-dag een tegengeluid te laten horen wanneer hij de 1776 Commissie in het leven roept dat een heel ander narratief zou laten horen. In dat narratief gaat het niet over racisme en ongelijkheid, maar om patriottistisch onderwijs met nadruk op trots en gemeenschapszin. Zij willen de geschiedenis van Amerika presenteren zoals die al veel langer wordt gepresenteerd: Als het land met z’n vrijheidslievend volk, dat rebelleerde tegen de onderdrukkende monarchie, dat onafhankelijk werd, dat het land naar zijn hand wist te zetten op basis van radicale idealen van zelfbeschikking en gelijkheid, dat heroïsch vocht in de eigen Burgeroorlog om een punt te zetten achter de slavernij en als natie overwon. Deze geschiedenis is een witte geschiedenis.\nHet is goed dat Hannah-Jones daar met haar collega’s een ander beeld tegenover zet. Naast de grote idealen is er tegelijkertijd de zwarte werkelijkheid van een deel van de bevolking. Het is de geschiedenis van slavernij, segregatie en voortdurende raciale onrechtvaardigheid. Hannah-Jones wil de zwarte Amerikanen een plek geven als verdedigers en beschermers van de democratie, want Amerika zou Amerika niet zijn zonder de bijdragen die het zwarte deel van de bevolking hebben geleverd. Of het de geschiedenis is van Amerika daarover ben ik nog niet zo zeker. Of het gaat om 1619 in plaats van 1776 of nog een ander jaartal (want daarvoor was er namelijk daar ook al een geschiedenis) blijft een vraag. Deze geschiedenis van de slavernij is in ieder geval een geschiedenis die mensen (en zeker jonge mensen) in Amerika niet mag worden onthouden. Daar zal in het onderwijs en via andere culturele media ruim aandacht aan moeten worden besteed. Een land is erbij gebaat als idealen worden gecontrasteerd met de werkelijkheid en alleen met het delen van deze geschiedenis kan een land met zichzelf en de bewoners met elkaar in het reine en vooruit-komen.\n\n\n\nHannah-Jones, N.H., Roper, C., Silverman, I. & Silverstein, J. (2021). The 1619 Project. A New Origin Story. New York: One World. 590 pagina’s.\n\nPodcast. The New York Times, Introduction and six Episodes. Spotify."
  },
  {
    "objectID": "posts/16_12_28_Wortels_van_het_neoliberalisme/Neoliberalisme.html",
    "href": "posts/16_12_28_Wortels_van_het_neoliberalisme/Neoliberalisme.html",
    "title": "Wortels van het neoliberalisme",
    "section": "",
    "text": "Het punt is, dames en heren, dat hebzucht - bij gebrek aan een beter woord - goed is. Hebzucht is goed. Hebzucht werkt. Hebzucht verduidelijkt, doorbreekt en vangt de essentie van de evolutionaire geest. Hebzucht, in al zijn vormen - hebzucht naar het leven, naar geld, naar liefde, naar kennis - heeft de opwaartse golf van de mensheid gemarkeerd. En hebzucht - let op mijn woorden - zal niet alleen Teldar Paper* redden, maar ook dat andere slecht functionerende bedrijf dat de Verenigde Staten heet.\n(from Wall Street*, Oliver Stone, 1987)\n\nSinds de jaren tachtig is het neoliberalisme het overheersende maatschappelijke perspectief. Het bepaalt voor een groot deel het politieke en institutionele doen en laten in democratische landen. Ook in ons eigen land. De laatste jaren wordt er meer en meer afstand van genomen en kritisch naar gekeken. Echter, decennialang zit het onder de oppervlakte van vrijwel alle politieke partijen. Ondanks alle onderlinge verschillen bepaalt dit narratief belangrijke maatschappelijke beslissingen die er werden genomen. Het zorgt voor een geëconomiseerde samenleving, het nodige maatschappelijke onbehagen en sterk toenemende ongelijkheid waar ik elders over heb geschreven. Maar, waar komt dit denken, dit narratief vandaan, hoe zit het in elkaar, hoe ontwikkelde het zich en wie waren daarbij betrokken? Over die vragen gaan de twee onderstaande boeken, waarbij het ene gaat over de geschiedenis van het neo-liberalisme in Amerika en het andere over de geschiedenis ervan in Nederland.\n\nGary Gerstle beschrijft de Amerikaanse geschiedenis van het neoliberalisme in The Rise and Fall of the Neoliberal Order. America and the World in the Free Market Era. Hem kennen we van het boek dat hij eerder samen met Steve Fraser schreef: The Rise and Fall of the New Deal 1930-1980. In zijn nieuwe boek gaat hij nogmaals in op de opkomst en neergang van de New Deal omdat, volgens hem, anders het neoliberalisme niet is te begrijpen. Het kapitalisme laat zich in de twintiger jaren van de twintigste eeuw van zijn slechte kant zien en er is de nodige sociale onrust. De economische markt stort in, de grote depressie ontstaat en een kwart van de mensen is werkloos. In Amerika weten ze ook dat Rusland kort ervoor een communistische weg is ingeslagen. Er moet een ander antwoord worden gevonden op de grote sociale problemen met een sterkere centrale staat die allicht het economische systeem beter weet te regelen. De angst voor het communisme zorgt ervoor dat er een compromis wordt gezocht tussen kapitaal en arbeid, een tussenweg tussen laisser-fair en collectivisme. Het is de democraat Roosevelt die hiervoor het heft in handen neemt, ondersteunt door het wetenschappelijke werk van Keynes. Deze keuze moet in alles vooral niet op het socialisme lijken. De democraat Roosevelt zet de New Deal op de rails, maar dit denken wordt daarna ook door Truman tot en met Nixon voortgezet. In de zestiger en zeventiger jaren komt er een ommezwaai met de protesten tegen Vietnam, de burgerrechtenstrijd en vooral de economische recessie. Die zorgen geleidelijk voor een perspectiefwisseling. Het wordt duidelijker dat de overheid zich van de vrije onderneming had vervreemd. Begin jaren zeventig is er allicht nog niet zo veel belangstelling voor het tegendraadse geluid van Friedman, Reagan en Goldwater. Wanneer de economische recessie aanhoudt, verandert dat. Reagan heeft succes in zijn Californië en hij is een serieuze presidentskandidaat voor de republikeinen. Reagan zelf weet maar al te goed wat Roosevelt met de New Deal heeft bereikt en zoiets wil hij ook met de neoliberale politiek die hem voor ogen staat, met marktwerking, het versterken van persoonlijke vrijheid en het tegengaan van overheidsingrijpen. Hij wint groots, ontslaat meteen groepen mensen die staken voor betere arbeidsvoorwaarden, zorgt voor deregulatie en dat de media in private handen komen. Wanneer het Russisch communisme instort en de hele wereld één groot kapitalistisch systeem lijkt te zijn, heeft Reagan Amerika groot gemaakt en de Amerikaanse manier van leven omgevormd tot de manier van leven. New deal maakt plaats voor neoliberalisme met vrije markten, gedereguleerde economieën, politieke vrijheid, individualisme en, in zijn geval, religieus geloof. Vader Bush was allicht een wat ongelukkige opvolger, maar het was vooral de democraat Clinton die voor het neoliberale succes zorgt. Onder zijn leiding komen nieuwe internationale afspraken tot stand, globaliseert de economie, gaat digitalisering een rol spelen en moderniseert de hele financiële markt. Bush’-zoon zet dit verder door, bombardeert Irak na de aanval op Twin Towers en wil, wanneer de neoliberalen naast hun schoenen gaan lopen, zelfs Irak neoliberaal maken. Hij wil van Amerika een eigenaarssamenleving maken en mensen moeten hun eigen huis kunnen kopen om zo meer gelijkheid tot stand te brengen. Er is sprake van economische groei en mensen gaan steeds meer krediet opnemen. Tegelijk gaan banken op zoek naar nieuwe grenzen en dat zorgt voor de grote economische problemen. Obama krijgt niet alleen met dit probleem te maken, maar neemt ook de neoliberale oplossing over. Er ontsaat grote ontevredenheid onder de blanke bevolking en er ontstaan een nieuw lompenproletariaat en grote achterstanden in de zwarte gemeenschappen. De tegenbeweging Black Live Matters wordt zichtbaar, evenals diverse vormen van radicalisering aan de rechter en linker zijde. Onder Obama wordt duidelijk dat het neoliberale perspectief uitgewerkt is. Ook in ons eigen land werd in de tachtiger jaren het neoliberale perspectief het overheersende maatschappelijke perspectief vanaf de jaren tachtig. Over die ontwikkeling in ons eigen land gaat het boek Neoliberalisme. Een Nederlandse geschiedenis van Bram Mellink en Merijn Oudenampsen. Over neoliberalisme wordt tegenwoordig veel gesproken en geschreven, schrijven zij, maar systematisch onderzoek ernaar is er nog weinig gedaan. Maarten van Rossem en Hans Achterhuis hebben erover geschreven en dan krijg je het idee dat het een buitenlands product is dat met Reagan en Thatcher Nederland is binnengebracht. Melling en Oudenampsen laten zien dat er in ons land eigenlijk al betrekkelijk lang belangstelling is voor het neoliberalisme is, dat via ambtenaren, schrijvers en wetenschappers hiervoor stilletjes de tijd rijp gemaakt is en dat vervolgens vanaf de tachtiger het politieke denken gaat overheersen. Daarom kan het hier ook zo snel groeien in tachtiger en negentiger jaren. . In de dertiger jaren is er al belangstelling voor het neoliberalisme, dat zich wil onderscheiden van de laisser-faire benadering en het Keynesiaanse denken en anders wil nadenken over de relatie tussen overheid en markt. In Wenen ontwikkelen Hayek en Von Mises dat perspectief wanneer ze gaan nadenken over het belang van concurrentie als alternatief voor werkloosheidsbestrijding, sociale zekerheid en contra-cyclisch beleid waar Keynes aan denkt en waar zij helemaal niets moeten hebben. Ze zetten een sterk informeel netwerk van intellectuelen op en Hayeks The Road to Serfdom wordt de bijbel voor deze beweging. Vlak na de oorlog trekt deze groep intellectuelen de bergen in en wordt de Mont Pèlerin Society opgezet. Ook enkele Nederlanders (waaronder Henri Keus, de directeur van Heemaf-Hengelo, wat ik dan weer grappig vind omdat ik in mijn jeugd zo vaak langs de Heemaf fietste) zijn hierbij betrokken. Alles stilletjes, dat wel, maar het is geen vrijblijvende groep, maar juist een groep die naar invloed zoekt. Zij zijn heel actief en in Nederland vindt deze groep een ingang bij het Ministerie van Economische Zaken. De Nederlandse wederopbouw is, anders dan in Engeland en Amerika, heel sober en marktgericht. De ideeën van Keynes (die de vraagzijde wilde versterken) vinden in ons land, anders dan ik altijd dacht, weinig draagvlak. In Nederland gaat het vooral om het versterken van de aanbodzijde van de economie, om de ondernemingsgewijze organisatie ervan en het laaghouden van de lonen. Zo moet de werkgelegenheid worden versterkt. Publieke welvaart is bij ons niet het belangrijkste, particuliere bezitsvorming wel en zo zijn de naoorlogse jaren bij ons jaren van tucht en ascese. Het is Den Uyl die de ideeën John Gailbraith oppakt en gaat praten over de kwaliteit van het bestaan. Hij legt niet de nadruk op het koophuis, hem gaat het om goed onderwijs, goede zorg, schone leefomgeving en sociale woningbouw waarmee armoede tegen kan worden gegaan. Eind jaren zestig gaat het economisch goed en het zijn vooral confessionelen en liberalen die sociale voorziening als alternatief bieden voor loonmatiging en collectief welzijn in ruil voor loonmatiging. In 1973 komt er toch voor het eerst dat kabinet dat Keynesiaanse ideeën omarmt en Keynesiaans beleid voert. Tegelijk stagneert de economie en ontstaat er inflatie. Zo komen twee kampen tegenover elkaar te staan. Het vraaggerichte kamp dat ervoor is dat de overheid actief ingrijpt in prijzen en lonen, huisvesting realiseert, arbeid verdeelt, bedrijven democratiseert en wil investeren. Daartegenover staat het aanbodgerichte kamp, die de markt verdedigt en de overheid meer als probleem ziet. In die jaren laten de neoliberale economen meer en meer van zich horen en spreken zelfs over het belang van een contrarevolutie. Neoliberale grondleggers Hayek en Friedman ontvangen in die tijd ook nog eens de Nobelprijs voor de economie. Hun felle retoriek krijgt in eerste instantie politiek misschien nog niet zoveel aanhang, wel op de ministeries van Financiën en Economie en economische instituten. Korteweg, Rutten, Geelhoed, Zalm en Bomhoff zijn van die personen die steeds luider op de neoliberale trom gaan slaan. Neoliberalisme wordt populair onder bankiers, economen, hoge ambtenaren en ondernemers. In de tachtiger jaren wordt onder Lubbers definitief afgerekend met de maatschappelijke uitgaven. Met Reagan en Thatcher aan het roer in het buitenland wordt hier bij ons meer dan stevig op ingezet. De nieuwe zakelijkheid ontstaat, de BV Nederland wordt opgezet en het belang van het bedrijfsleven verdedigd in politiek en bestuur. Nu gaat het om belastingverlaging, sanering, investering en loonmatiging. Eind jaren tachtig komt de PvdA nog wel op voor publieke investeringen naast lastenverlaging voor het bedrijfsleven en komen er nog allerlei sociale vernieuwingsprojecten. Echter, de onvrede met de sociale polder neemt toe, net zoals het pleidooi voor verdere privatisering. Nu zijn het al lang niet meer de socialisten die de wereld willen veranderen, maar zijn het economen, zakenlieden en politici die iets anders voor ogen hebben. Zij zoeken een samenhangend verhaal en vinden dat in het neoliberalisme. Het is vooral de VVD die aan deze neoliberale lijn trekt. Sociale liberalen als Vonhof, Voorhoeve en Dijkstal verdwijnen van het toneel en daar komen mensen als Bolkestein voor in de plaats, die het gaan hebben over de waarborgstaat en de nuchtere zakelijkheid. Naast een minimaal sociaal basisstelsel, wordt de inkomensongelijkheid vergroot, neemt het aantal rijksambtenaren af, worden vermogens- en overdrachtsbelasting afgeschaft en nemen privatisering en marktwerking sterk toe. Ook binnen de PvdA treden er veranderingen op nu niet veel meer kan worden besteed door nieuwe Europese maatregelen en er neoliberalen binnen eigen gelederen komen (bv Rick van der Ploeg). De marktgerichte benadering wordt breder gedragen wanneer de Berlijnse muur valt, globalisering toeneemt en er vooral binnen de Nederlandse ambtenarij veel belangstelling is voor privatisering, deregulering, liberale marktwerking en aangepaste wetgeving. Het paarse kabinet gaat daar werk van maken, en Fortuin, pleitbezorger van het vrije marktdenken, en in eerste instantie Wilders ook doen daar nog een schepje bovenop. Hier wordt verder niet op ingegaan en het verhaal van Mellink en Oudenampsen stokt plotseling. Over de tijd van Rutte hebben ze het amper en lijkt buiten de grenzen van deze studie te vallen. Ze sluiten af met enkele algemene conclusies en stellen bijvoorbeeld dat neoliberalen eigenlijk marktwerkers zijn, met de overheid in de rol van marktmeester die de markt beschermd en versterkt waar nodig. Het neoliberalisme is technocratisch opgezet en krijgt pas later een politieke kleur. De perspectiefverandering speelt zich veelal in besloten kamers af van werkgevers, werknemers en overheid en onttrekt zich zo aan publieke aandacht. Confessionele partijen ondersteunden het marktdenken en laten het opgaan met het christelijke gemeenschapsdenken. Het is misschien wel vooral de ambtelijke zendingsdrang bij de ministeries van Economische Zaken en Financiën die ervoor gezorgd hebben dat het politieke denken de kleur van privatisering en marktwerking krijgt. Maar Mellinke en Oudenampsen zijn er ook duidelijk over dat het neoliberalisme voor een enorme omslag heeft gezorgd. Nederland en België zijn de enige OESO-landen die hun sociale zekerheidskosten terugdringen in de periode 1980-1997.met Nederland als koploper met 5,1%, en Nederland is bovendien het land met de grootste vermogensongelijkheid ter wereld.\n\nAls de twee boeken naast elkaar worden gelegd, wat valt er dan te zeggen? Gerstle volgt in zijn geschiedenis de politiek van bovenaf. Hij heeft aandacht voor allerlei aspecten van het neoliberalisme, maar laat uiteindelijk zien hoe de presidenten hebben gedacht en gehandeld. Mellink en Oudenampsen leggen meer de nadruk op de diverse netwerken en personen. Niet alleen politici, ook en vooral ambtenaren, wetenschappers en journalisten spelen een rol en daarmee is het meer een boek van onderop geworden. Het boek van Gerstle is in mijn ogen breder van opzet en laat de hele ontwikkeling van neoliberalisme zien. Gerstle laat zien wat er aan neoliberalisme vooraf gaat, waar het een antwoord op is, hoe het in elkaar zit en heeft ook oog voor de neergang en welke nieuwe vragen er nu spelen. Melink en Oudenampsen zijn minder breed in hun opzet en beschrijven de laatste periode (na 2000) heel kort. Je krijgt het idee dat hun geschiedenis niet af is en dat ze er geen geheel van hebben gemaakt. Het boek van Gerstle is beter gestructureerd, is af en je kunt ermee verder. Aan dat laatste komen Mellink en Oudenampsen nauwelijks toe. Interessant vind ik aan het boek van Gerstle vooral dat hij het neoliberalisme als een orde presenteert, net zoals de New Deal een orde was. Een culturele orde als het ware die boven partijpolitiek uitstijgt, als een samenhangend idee op mens en samenleving. Je voelt aan alles dat die neoliberale orde op dit moment aan het afbladderen is. Sommigen zullen proberen de schade her en der te herstellen. Anderen zullen nadenken over hoe die orde de komende tijd in elkaar moet komen te zitten. Allicht dat er ergens in de bergen waar in de wereld dan ook daarover al wordt nagedacht. Waarin, dat hoop ik dan weer, vrijheid en veiligheid, mensenrechten en democratie, gelijkheid en duurzaamheid een plek krijgen en waarin mens, markt en natuur meer met elkaar in balans worden gebracht.\n\n\n\nGerstler, G. (2022). The Rise and Fall of the Neoliberal Order: America and the World in the Free Market Era. Oxford: Oxford University Press. 590 pagina’s.\nMelink, B. & Oudenampsen, M. (2022). Neoliberalisme. Een Nederlandse geschiedenis. Amsterdam: Boom. 400 pagina’s."
  },
  {
    "objectID": "posts/16_12_28_Wortels_van_het_neoliberalisme/Ingevaren_verleden.html",
    "href": "posts/16_12_28_Wortels_van_het_neoliberalisme/Ingevaren_verleden.html",
    "title": "Ingevaren verleden",
    "section": "",
    "text": "“Glorieuze herinnering wordt alles behalve overweldigd door nog glorieuzer vergeten.”\n(David W. Bright)\n\nIn de inleiding van The 1619 Project beschrijft Nicole Hannah-Jones (stafmedewerker van The New York Times Magazine en hoogleraar aan de Howard University) dat ze begin 2019 een pitch geeft voor een aantal redacteuren van het New York Times Magazine waarvoor zij werkt. In dat jaar 2019 is het vierhonderd jaar geleden dat De Witte Leeuw voor anker ging in de haven van Jamestown (Virginia). Aan boord zaten de eerste meer dan twintig tot slaaf gemaakte Afrikanen. Er zouden er meer dan 12 miljoen volgen. Het is het begin van de slavernij en de gevolgen zullen een belangrijke stempel drukken op de geschiedenis van Amerika. Hannah-Jones stelt voor om ter gelegenheid van die vierhonderd jaar een speciaal nummer te maken over de impact van de slavernij op de ontwikkeling van het land en te onderzoeken wat de impact ervan op de huidige samenleving is. Het nummer moest bijdragen aan een beter begrip van de huidige problemen waar het land mee te maken heeft (ongelijkheid, geweld, segregatie, polarisatie). Het nummer zou zicht geven op de relatie tussen slavernijverleden en de uitgangspunten vrijheid, gelijkheid en pluralisme waar het land zo trots op is. Tot slot zou het laten zien wat de bijdrage van de Zwarte Amerikanen is aan de opbouw van het land, de democratie en de cultuur. Met het initiatief zou de krant ervoor zorgen dat het jaar 1619 een plaats krijgt in het historisch besef die het verdient. Haar pitch is een succes en ze krijgt toestemming om de special te maken. Hannah-Jones benadert meer dan twintig personen die met elkaar de velden van geschiedenis, economie, recht, sociologie en kunst bestrijken. Op zondag 18 augustus 2019 wordt het nummer uitgebracht.\nHet is een schot in de roos en het nummer is snel uitverkocht. Binnen korte tijd gaan scholen, bibliotheken, musea en culturele centra met het nummer aan de slag en organiseren hieromheen allerlei educatieve activiteiten. Er wordt een onderwijscurriculum hierover ontwikkeld voor scholen in bijna alle staten. Hannah-Jones ontvangt voor haar werk de Pullitzer-Prijs.\nHannah-Jones ziet dat het project veel losmaakt en dat er maatschappelijk heel veel gebeurt. Felle discussies over het initiatief ontstaan. George Floyd wordt een jaar later (een dag na de verkiezingen) vermoord en wereldwijd wordt er op grote schaal geprotesteerd tegen racisme en discriminatie en de Black Lives Matter-beweging ontstaat. De maatschappelijke ontwikkelingen stimuleren haar verder na te denken over dit project. Ze gaat zich afvragen of ze die geschiedenis niet verder kan uitwerken in een boek.\nDat boek komt uit in 2021 onder dezelfde titel The 1619 Project. De hoofdstukken zijn in het boek langer dan in het tijdschrift en er staan meer hoofdstukken in. Op basis van kritiek op het nummer is de tekst nu genuanceerder en aangescherpt en krijgt het meer context en nuance. Ook in het boek worden de inhoudelijke hoofdstukken aangevuld met fictie, poëziestukken en foto’s. Maar het onderliggende idee blijft overeind staan: dat wat Amerika tot Amerika maakt, komt niet zozeer voort uit de idealen van 1776, zo schrijft Hannah-Jones in het voorwoord, maar hebben te maken met de werkelijkheid van 1619, de contradicties en de strijd rond slavernij en vrijheid gedurende de afgelopen vierhonderd jaar. Ook dit boek wil dat duidelijk maken.\n\nThe 1619 Project is een mozaïek van verhalen, argumenten, feiten, verbeeldingen, perspectieven en historische momenten. Aan elkaar, door elkaar. Het boek bestaat na de inleiding uit achttien inhoudelijke hoofdstukken die jou tezamen als lezer een heel goed beeld geven van de Amerikaanse slavernijgeschiedenis en de gevolgen (het onderwijs mist trouwens ten onrechte). Delen van het boek raken de fundamenten van de Amerikaanse samenleving. Hier lees je dat een deel van de kolonisten ten tijde van de Amerikaanse Revolutie niet alleen tegen de Engelsen vochten voor de idealistische zelfbeschikkingsrechten, maar dat die dat ook deden om zo de eigendomsrechten op de slaven te kunnen bewaren. De eerste twaalf presidenten waren ten slotte zelf slavendrijvers. Het land wordt in verschillende periodes opgebouwd over de ruggen van tot slaaf gemaakten en de zwarte bevolking in het democratische land is per slot van rekening nog maar korte tijd legaal vrij.\nHet feit dat in Amerika ongelijkheid regeert en armoede is verspreid komt ook door het kapitalistische systeem dat het land al lang kent en dat door de slavernij zelf vorm heeft gekregen. De slavernij zit als het ware in de instituten, de wetten, de financiële kaders tot en met het managementsysteem aan toe. De strijd tussen gelijkheid en hiërarchie is kenmerkend voor het Amerikaanse leven en de democratie zelf is hier een strijd om privileges.\nIn de geschiedenis zijn de burgerrechten lang niet gedefinieerd en werden ze bepaald door de kleur van de persoon. Het burgerrecht principe, als een van de belangrijke principes van de Amerikaanse democratie, wordt pas in de 19e eeuw gedefinieerd en de strijd voor volledige en gelijke burgerrechten voor de Constitutie begint dan pas echt.\nHet boek haalt het beeld onderuit dat de Amerikaanse samenleving er steeds stapsgewijs op vooruit is gegaan. Ook voor de raciale problematiek gaat het idee van lineaire ontwikkeling niet op. Toenemende gelijkheid en rechtvaardigheid worden afgewisseld door toenemende ongelijkheid en onrechtvaardigheid. Deze twee krachten komen we steeds weer tegen in de geschiedenis. Na het afschaffen van de slavernij, komt de slavernij via Radicale Reconstructie in een nieuwe fase terecht, na de vooruitgang in de zestiger en de zeventiger jaren volgen de jaren van ‘law and order’ en toenemend racisme, na Obama komt Trump. Het duel tussen deze twee krachten zit in het hart van de Amerikaanse raciale geschiedenis.\nIn het boek wordt de geschiedenis in een context geplaatst waardoor je de huidige situatie werkelijk beter begrijpt. Het raciale classificatiesysteem bepaalt wie er voor vrijheid in aanmerking komt en wie tot slaaf kan worden gemaakt. Het laat ook zien wat de betekent positie in de samenleving betekent voor de menselijke omgang, wie er geweld kan gebruiken en wie het ondergaat. In die context is angst, geweld en onderdrukking aan de orde van de dag. In het boek vind je hier vele voorbeelden van. Of het nu om seksuele geweld tegen vrouwen, de duizenden lynchgevallen of de ongelofelijke detentiegetallen. Het boek zit vol met aangrijpende persoonlijke verhalen. Tegelijk laat het boek de kracht zien van de zwarte bevolking. Hoe het opkomt voor de eigen rechten in verschillende fasen van de afgelopen 400 jaar en hoe het de cultuur naar zijn hand weet zet (zoals in de muziek, je hoeft alleen maar naar de lijst met 186 namen van zwarte artiesten en groepen te kijken op pagina 361/362).\n\nWanneer in augustus 2019 het nummer over het 1619 Project uitkomt, barst de kritiek op het project los. Wetenschappers, die zelf het onderliggende idee van het project steunen, wijzen op historische fouten en stellen bijvoorbeeld vast dat de rol van Lincoln ten opzichte van de slavernij anders in elkaar zat. Dat soort kritiek kon natuurlijk niet uitblijven gezien de korte voorbereidingstijd. In het boek is hier al veel meer rekening mee gehouden.\nBelangrijker echter is de politieke kritiek die er uit conservatieve hoek komt op het project. Vanuit verschillende overheden worden educatieve activiteiten rondom slavernij tegengehouden en scholen en universiteiten wordt het onmogelijk gemaakt op deze manier tegen het verleden aan te kijken. In staten als Iowa, South Dakota, Missouri, Arkansas, Mississippi, Texas en Florida wordt het verboden om vanuit dit perspectief (Critical Race Theory, CRT wordt het genoemd) les te geven. De voorzitter van de Senaat (Mitch McConnell) schrijft er een boze brief over aan het Ministerie van Onderwijs en wijst op de gevaren van indoctrinatie en polarisatie. Een van Trumps laatste daden was om op Martin Luther King-dag een tegengeluid te laten horen wanneer hij de 1776 Commissie in het leven roept dat een heel ander narratief zou laten horen. In dat narratief gaat het niet over racisme en ongelijkheid, maar om patriottistisch onderwijs met nadruk op trots en gemeenschapszin. Zij willen de geschiedenis van Amerika presenteren zoals die al veel langer wordt gepresenteerd: Als het land met z’n vrijheidslievend volk, dat rebelleerde tegen de onderdrukkende monarchie, dat onafhankelijk werd, dat het land naar zijn hand wist te zetten op basis van radicale idealen van zelfbeschikking en gelijkheid, dat heroïsch vocht in de eigen Burgeroorlog om een punt te zetten achter de slavernij en als natie overwon. Deze geschiedenis is een witte geschiedenis.\nHet is goed dat Hannah-Jones daar met haar collega’s een ander beeld tegenover zet. Naast de grote idealen is er tegelijkertijd de zwarte werkelijkheid van een deel van de bevolking. Het is de geschiedenis van slavernij, segregatie en voortdurende raciale onrechtvaardigheid. Hannah-Jones wil de zwarte Amerikanen een plek geven als verdedigers en beschermers van de democratie, want Amerika zou Amerika niet zijn zonder de bijdragen die het zwarte deel van de bevolking hebben geleverd. Of het de geschiedenis is van Amerika daarover ben ik nog niet zo zeker. Of het gaat om 1619 in plaats van 1776 of nog een ander jaartal (want daarvoor was er namelijk daar ook al een geschiedenis) blijft een vraag. Deze geschiedenis van de slavernij is in ieder geval een geschiedenis die mensen (en zeker jonge mensen) in Amerika niet mag worden onthouden. Daar zal in het onderwijs en via andere culturele media ruim aandacht aan moeten worden besteed. Een land is erbij gebaat als idealen worden gecontrasteerd met de werkelijkheid en alleen met het delen van deze geschiedenis kan een land met zichzelf en de bewoners met elkaar in het reine en vooruit-komen.\n\n\n\nHannah-Jones, N.H., Roper, C., Silverman, I. & Silverstein, J. (2021). The 1619 Project. A New Origin Story. New York: One World. 590 pagina’s.\n\nPodcast. The New York Times, Introduction and six Episodes. Spotify."
  },
  {
    "objectID": "Europe.html",
    "href": "Europe.html",
    "title": "Europa, mijn Europa",
    "section": "",
    "text": "De strijd van de mens tegen de macht is de strijd van het geheugen tegen het vergeten\n-Milan Kundera\n\nOver wat Europa is kun je heel verschillend denken, geografisch bijvoorbeeld. Zo heeft Europa eigenlijk helemaal geen duidelijke grenzen en in het oosten en zuiden vervagen die langzaamaan. Over wat historisch bij Europa hoort is nog steeds discussie waarin civilisatie en uitsluiting hand in hand gaan. Dan is er nog het Europa van de cultuur en waarden. Hier gaat het om het Europa van het ware, veelal Christelijke, geloof, en dat van vrijheid, democratie en mensenrechten. Daar kun je ook het Europa van de Holocaust en genocide tegenover zetten. En dan is er nog het Europa van de institutionele organisatie met z’n eigen rechtssysteem, de Raad van Europa, de Europese Unie, de OESO, wat heel wat lijkt maar dat op de buitenwereld niet zelden als een Eurorotzooitje over komt. Timothy Garton Ash (TGA) houdt zich al meer dan vijftig jaar met dat ingewikkelde Europa bezig dat hijzelf ook niet kort en krachtig weet te definiëren. Hij is een Engelse historicus (hoogleraar Europese Studies aan de Universiteit van Oxford), schrijver van meer dan tien boeken (over Europa, Duitsland, Polen en vrijheid bijvoorbeeld) en journalist (van oa. de Spectator, Guardian en de New York Review of Books). TGA wordt tien jaar na het einde van de Tweede Wereldoorlog geboren in Wimbledon, Engeland, en gaat als schooljongen in 1969 voor het eerst het kanaal over. Via een uitwisselingsprogramma komt hij bij een gezin in Frankrijk, dat toen in alle opzichten nog echt ver weg ligt. Hij studeert geschiedenis onder zijn mentor Ralf Dahrendorf en studeert in Berlijn. Europa krijgt hij thuis niet met de paplepel ingegoten maar hij door studie en reizen in Oost- en West-Europa gedurende jaren gaat het voor hem leven. Hij is erbij als mensen in Oost-Europa in verzet komen, doet verslag van de omwenteling en wordt een rockstar op het terrein van Europese studie. In de vijftig jaar dat hij zich met Europa bezighoudt, maakt hij kennis met het naoorlogse Europa, het verdeelde Europa, ziet dat het kracht ontwikkelt en successen boekt en ziet de laatste jaren dat het project Europa hapert. TGA kent natuurlijk De wereld van gisteren, de memoires van die andere, grote Europeaan Stefan Zweig dat hij tijdens de Tweede Wereldoorlog schreef. Door hedendaagse gebeurtenissen en toegenomen ongerustheid zijn mensen weer over dit prachtige boek gaan praten. Dat boek is Zweigs liefdesverklaring aan zijn thuisland Europa zoals hij dat voor de Eerste Wereldoorlog had leren kennen en in vlammen was opgegaan. TGs Homelands. A Personal History of Europe dat recent uitkwam is ook zo’n liefdesverklaring voor Europa met, anders dan bij Zweig, meerdere gezichten kent. Het is een persoonlijke geschiedenis geworden waarin TGA zijn stukken, notities, foto’s, gespreksverslagen, boeken en die van anderen er nog eens op heeft nageslagen heeft en daar Homelands, zijn verhaal van zijn tijd, van heeft gemaakt.\nEuropa ligt in 1945 in puin. Miljoenen mensen zijn vermoord, misbruikt, getraumatiseerd of hebben hun huis moeten verlaten. De ellende van de Tweede Wereldoorlog is over, laten we opnieuw beginnen en er een betere plek van maken, wordt breed gedacht. Niet voor iedereen in Europa is die geschiedenis hetzelfde. Voor sommigen was de ellende al veel eerder geëindigd, voor anderen is het in 1945 helemaal nog niet afgelopen. Echter, wat er in Europa na 1945 ook gebeurt, de hel is de geheugenmotor bij alles wat er daarna gebeurt. De Tweede Wereldoorlog gaat over in de Koude Oorlog, waarbij twee kampen (West- en Oost-Europa) duidelijk tegenover elkaar staan. Dat Westen kent de eerste jaren nog verschillende dictaturen tot in de zeventiger jaren. Zo is er het kolonelsregime van Griekenland, is de conservatieve katholiek Salazar in Portugal aan de macht en heeft Generaal Franco het (al voor 1945) in Spanje het voor het zeggen. Deze drie landen ontwikkelen zich in de zeventiger jaren in korte tijd van dictatuur naar democratie en worden onderdeel van Europa. Frankrijk heeft dan al lang het idee dat het Europa is, de Benelux-landen twijfelen er nooit aan om tot Europa gerekend te worden, Italië, met z’n Rome, hoort er ook bij natuurlijk. In Duitsland zijn er meer twijfels, net als in Zweden. Het Verenigd Koninkrijk kiest (onder leiding van de conservatieven, ja hoor) in een referendum voor Europa. Europa krijgt vorm en door het reizen en de communicatiemiddelen leren de mensen elkaar kennen. Daar waar het Westen veel dynamiek laat zien (onderwijs, omgeving, seksualiteit, vrouwenrechten, 1968 bleek achteraf toch wel een revolutie te zijn geweest), is er achter het IJzeren Gordijn vooral economische en politieke stagnatie. TGA leert niet alleen het Westen maar ook dat Oosten goed kennen, vindt daar tijd en ruimte voor vriendschap en komt in contact met het ondergronds verzet. Begin jaren tachtig doet hij als ooggetuige verslag van de zestien maanden durende staking van werknemers van de scheepswerven van Gdánsk en het vreedzame verzet van Solidariteit onder leiding van de latere Nobelprijswinnaar en Poolse president Lech Walęsa. Wanneer die staking in 1981 wordt gebroken, ziet het er volgens hem anders uit dan in Oost-Duitsland in 1953, Hongarije in 1956 en Tsjechoslowakije in 1968. Polen is door de acties in de jaren tachtig en wat erop volgt een ander land geworden, ook al blijft het er nog jaren donker. In de tweede helft van de jaren tachtig gebeurt er vervolgens veel. Een groep bijzondere individuen (Gorbatsjov, Thatcher, Reagan, G.H.W. Bush, Kohl) spelen daarin met elkaar een doorslaggevende rol. Het wordt dan duidelijk dat de Sovjet-Unie op z’n gat ligt (Tsjernobylramp is daar een voorbeeld van) en economische, technologische en politieke steun uit het westen kan gebruiken. De hoofdrolspelers van die tijd zien elkaar als partners in leiderschap en willen een heel en vrij Europa mogelijk maken. Het vreedzame protest neemt in het Oost-Europa toe en onder Gorbatsjov wordt hier niet meer ingegrepen. In de nacht van 9 november 1989 valt de Berlijnse muur, de Tweede Wereld-én Koude Oorlog eindigen in één klap en deze gebeurtenis zal een belangrijk historisch moment blijven in de mythologie van de mensheid. De Baltische staten komen dan op voor hun vrijheid. De Sovjet-Unie zelf houdt op te bestaan en Rusland, Belarus en Oekraïne gaan verder samen in een Gemeenschap van Onafhankelijke staten. Het westen wordt groot wanneer Tsjechoslowakije (of later de twee helften Tsjechië en Slowakije), Hongarije, Polen, Roemenië, Bulgarije, Slowakije en ook Estland, Letland en Litouwen lid worden van de Europese Unie. Het Europese huis ondergaat in deze jaren de grootste reconstructie sinds 1945. Ook de NATO neemt in omvang toe. De landen groeien naar elkaar toe, zeker wanneer er ook een gemeenschappelijke munt komt. Tegelijkertijd zien we ook negatieve ontwikkelingen. In het oosten wordt de keerzijde van vrijheid duidelijk. De Amerikanen houden zich na de aanslagen van 9/11 minder met Europa bezig. De ongelijkheid in Europa neemt toe en de werkloosheid is in bepaalde delen heel hoog. Gaat het na 1985 en vooral na 1988 in hoog tempo verder met Europa, na 2005 en vooral 2008 gaat het weer snel bergafwaarts. In Nederland en Frankrijk wordt er tegen Europese constitutie gekozen. Er is een financiële crises en een Eurocrisis. Rusland valt Georgië en de Krim binnen. Er is een vluchtelingencrisis en er zijn aanslagen. Het populisme komt op, bijvoorbeeld heel duidelijk in Hongarije en later in Polen. De inwoners van het Verenigd Koninkrijk kiezen voor de Brexit (waar TGA uitgebreid op ingaat en dat zeker voor hem als Europeaan een nachtmerrie is) en de Amerikanen voor Trump. Dan is er nog de COVID-epidemie en valt Rusland onder leiding van Poetin Oekraïne binnen en bedreigt de oorlog de vrijheid en veiligheid zoals niet eerder sinds 1945..\nTGA voelt zich vooral in de jaren tachtig en negentig thuis in Europa wanneer intellectuele betrokkenheid, sterk leiderschap, pragmatische politiek en het publiek verantwoordelijkheidsgevoel zo sterk zijn. Voor hem staat Europa voor vrijheid, vrede, welvaart en democratie. Dat zijn de jaren waarin hij de sterke kanten van de op het eerste gezicht wat saaie Helmut Kohl leert kennen, waarin het Gorbatsjov werkelijk te doen is om vrijheid, openheid tussen naties en einde maken aan de wapenwedloop en waarin het Havel (zijn grote voorbeeld, wat een mooi hoofdstuk) te doen is om de ‘macht van de machtelozen’. Maar dan begint, opnieuw binnen de grenzen van Europa, de genocide en de oorlog in Joegoslavië en maakt zijn optimisme plaats voor een wat meer realistisch perspectief. Het zijn de jaren waarin in Europa de droom van individuele vrijheid voor alle mensen plaats maakt voor het beperktere model van kapitalisme. De ongelijkheid neemt dat sterk toe en is er te weinig aandacht voor iedereen in de samenleving. Er is dan niets meer om tegen af te zetten (zoals het fascisme en communisme), te veel overmoed en op nieuwe ontwikkelingen (zoals Georgië, Krim en groei van het populisme) wordt te laat duidelijk gereageerd.\nZweig schreef zijn liefdesverklaring voor Europa in ballingschap tijdens de Tweede Wereldoorlog en pleegde kort erna zelfmoord. De geest van de berusting is nu juist wat we op dit moment niet nodig hebben. We hebben juist, zo schrijft TGA, de stem en de pen van mensen nodig die geloven in Europa en vrijheid en die in verzet komen nu deze idealen in gevaar zijn en er zoveel onduidelijk is. Voor TGA is het niets anders dan civilisatie als we leren van het verleden zonder dat we er helemaal opnieuw doorheen hoeven te gaan. Van zijn liefdesverklaring Homelands valt zoveel te leren.\n\n\n\nGarton Ash, T. (2023). Homelands. A Personal History of Europe. London: The Bodley Head. 384 pagina’s."
  },
  {
    "objectID": "posts/17_01_28_Europa/Europe.html",
    "href": "posts/17_01_28_Europa/Europe.html",
    "title": "Europa, mijn Europa",
    "section": "",
    "text": "De strijd van de mens tegen de macht is de strijd van het geheugen tegen het vergeten\n-Milan Kundera\n\nOver wat Europa is kun je heel verschillend denken. Geografisch bijvoorbeeld heeft Europa eigenlijk helemaal geen duidelijke grenzen (grenzen die in het oosten en zuiden langzaamaan vervagen). Over wat historisch bij Europa hoort woedt nog steeds een discussie waarin civilisatie en uitsluiting hand in hand gaan. Dan is er nog het Europa van de cultuur en waarden. Hier gaat het om het Europa van het ware, veelal Christelijke, geloof, en dat van vrijheid, democratie en mensenrechten. Daar kun je net zo makkelijk het Europa van oorlog, Holocaust en genocide tegenover zetten. En dan is er nog het Europa van de institutionele organisatie met z’n eigen rechtssysteem, de Raad van Europa, de Europese Unie, de OESO, wat heel wat lijkt maar dat op de buitenwereld niet zelden als een Eurorotzooitje over komt. Timothy Garton Ash (TGA) houdt zich al meer dan vijftig jaar met dat ingewikkelde Europa bezig, dat hijzelf ook niet kort en krachtig weet te definiëren. Hij is een Engelse historicus (hoogleraar Europese Studies aan de Universiteit van Oxford), schrijver van meer dan tien boeken (over Europa, Duitsland, Polen en vrijheid bijvoorbeeld) en journalist (van oa. de Spectator, Guardian en de New York Review of Books).\nTGA wordt tien jaar na het einde van de Tweede Wereldoorlog geboren in Wimbledon, Engeland, en gaat als schooljongen in 1969 voor het eerst het kanaal over. Via een uitwisselingsprogramma komt hij terecht bij een gezin in Frankrijk, dat toen in alle opzichten nog echt ver weg ligt. Hij studeert geschiedenis onder zijn mentor Ralf Dahrendorf en studeert in Berlijn. Europa krijgt hij thuis niet met de paplepel ingegoten maar door studie en reizen in Oost- en West-Europa gaat het voor hem leven. Hij is erbij als mensen in Oost-Europa in verzet komen, doet verslag van de omwenteling en wordt een rockstar op het terrein van Europese studie. In de vijftig jaar dat hij zich met Europa bezighoudt, maakt hij kennis met het naoorlogse Europa, het verdeelde Europa, ziet dat het kracht ontwikkelt en successen boekt en ziet ook dat het project Europa de laatste jaren hapert.\nTGA kent natuurlijk De wereld van gisteren, de memoires van die andere, grote Europeaan, Stefan Zweig, dat Zweig tijdens de Tweede Wereldoorlog schreef. Door hedendaagse gebeurtenissen en toegenomen ongerustheid zijn mensen weer over dit prachtige boek gaan praten. Dat boek was Zweigs liefdesverklaring aan zijn thuisland Europa, zoals hij dat voor de Eerste Wereldoorlog had leren kennen en dat hij in vlammen had zien opgaan. TGAs Homelands. A Personal History of Europe, dat recent uitkwam, is ook zo’n liefdesverklaring aan Europa die bij TGA, anders dan bij Zweig, meerdere gezichten kent. Het is een persoonlijke geschiedenis geworden waarin TGA zijn stukken, notities, foto’s, gespreksverslagen, boeken en die van anderen er nog eens op heeft nageslagen en waar hij zijn Homelands, zijn verhaal van zijn tijd, van heeft gemaakt.\n\nEuropa ligt in 1945 in puin. Miljoenen mensen zijn vermoord, misbruikt, getraumatiseerd of hebben hun huis moeten verlaten. De ellende van de Tweede Wereldoorlog is over, en de wens van laten we opnieuw beginnen en er een betere plek van maken, wordt breed gedacht. Niet voor iedereen in Europa is die geschiedenis hetzelfde. Voor sommigen is de ellende al veel eerder geëindigd, voor anderen is het in 1945 helemaal nog niet afgelopen. Echter, wat er in Europa na 1945 ook gebeurt, de hel is de geheugenmotor bij alles wat er daarna gebeurt.\nDe Tweede Wereldoorlog gaat over in de Koude Oorlog, waarbij twee kampen (West- en Oost-Europa) duidelijk tegenover elkaar staan. Dat Westen kent de eerste jaren nog verschillende dictaturen tot in de zeventiger jaren. Zo is er het kolonelsregime van Griekenland, is de conservatieve katholiek Salazar in Portugal aan de macht en heeft Generaal Franco het (al voor 1945) in Spanje het voor het zeggen. Deze drie landen ontwikkelen zich in de zeventiger jaren in korte tijd van dictatuur naar democratie en worden onderdeel van Europa. Frankrijk heeft dan al lang het idee dat het Europa is, de Benelux-landen twijfelen er nooit aan om tot Europa gerekend te worden, Italië, met z’n Rome, hoort er ook bij natuurlijk. In Duitsland zijn er meer twijfels, net als in Zweden. Het Verenigd Koninkrijk kiest (onder leiding van de conservatieven toen nog, ja hoor) in een referendum voor Europa. Europa krijgt vorm en door het reizen en de communicatiemiddelen leren de mensen elkaar kennen. Daar waar het Westen veel dynamiek laat zien (onderwijs, omgeving, seksualiteit, vrouwenrechten, 1968 bleek achteraf toch wel een revolutie te zijn geweest), is er achter het IJzeren Gordijn vooral economische en politieke stagnatie. TGA leert niet alleen het Westen maar ook dat Oosten goed kennen, vindt daar tijd en ruimte voor vriendschap en komt in contact met het ondergronds verzet.\nBegin jaren tachtig doet hij als ooggetuige verslag van de zestien maanden durende staking van werknemers van de scheepswerven van Gdánsk en het vreedzame verzet van Solidariteit onder leiding van de latere Nobelprijswinnaar en Poolse president Lech Walęsa. Wanneer die staking in 1981 wordt gebroken, ziet het er volgens hem anders uit dan in Oost-Duitsland in 1953, Hongarije in 1956 en Tsjechoslowakije in 1968. Polen is door de acties in de jaren tachtig en wat erop volgt een ander land geworden, ook al blijft het er nog jaren donker. In de tweede helft van de jaren tachtig gebeurt er vervolgens veel. Een groep bijzondere individuen (Gorbatsjov, Thatcher, Reagan, G.H.W. Bush, Kohl) spelen daarin met elkaar een doorslaggevende rol. Het wordt dan duidelijk dat de Sovjet-Unie op z’n gat ligt (Tsjernobylramp is daar een voorbeeld van) en economische, technologische en politieke steun uit het westen kan gebruiken. De hoofdrolspelers van die tijd zien elkaar als partners in leiderschap en willen een heel en vrij Europa mogelijk maken. Het vreedzame protest neemt in het Oost-Europa toe en onder Gorbatsjov wordt hier niet meer ingegrepen. In de nacht van 9 november 1989 valt de Berlijnse muur, de Tweede Wereld-én Koude Oorlog eindigen in één klap en deze gebeurtenis zal een belangrijk historisch moment blijven in de mythologie van de mensheid. De Baltische staten komen dan op voor hun vrijheid. De Sovjet-Unie zelf houdt op te bestaan en Rusland, Belarus en Oekraïne gaan verder samen in een Gemeenschap van Onafhankelijke staten. Het westen wordt groot wanneer Tsjechoslowakije (of later de twee helften Tsjechië en Slowakije), Hongarije, Polen, Roemenië, Bulgarije, Slowakije en ook Estland, Letland en Litouwen lid worden van de Europese Unie. Het Europese huis ondergaat in deze jaren de grootste reconstructie sinds 1945. Ook de NATO neemt in omvang toe. De landen groeien naar elkaar toe, zeker wanneer er ook een gemeenschappelijke munt komt. Tegelijkertijd zien we ook negatieve ontwikkelingen. In het oosten wordt de keerzijde van vrijheid duidelijk; Amerikanen houden zich na de aanslagen van 9/11 minder met Europa bezig; de ongelijkheid in Europa neemt toe en de werkloosheid is in bepaalde delen heel hoog.\nGaat het na 1985, vooral na 1988 in hoog tempo verder met Europa, na 2005, vooral na 2008 gaat het weer snel bergafwaarts. In Nederland en Frankrijk wordt er tegen Europese constitutie gekozen. Er is een financiële crises en een Eurocrisis. Rusland valt Georgië en de Krim binnen. Er is een vluchtelingencrisis en er zijn aanslagen. Het populisme komt op, bijvoorbeeld heel duidelijk in Hongarije en later in Polen. De inwoners van het Verenigd Koninkrijk kiezen voor de Brexit (waar TGA uitgebreid en verhelderend op ingaat en dat zeker voor hem als Europeaan een nachtmerrie is) en de Amerikanen voor Trump. Dan is er nog de COVID-epidemie en valt Rusland onder leiding van Poetin begin 2022 Oekraïne binnen en bedreigt de oorlog de vrijheid en veiligheid zoals niet eerder sinds 1945. \nTGA voelt zich vooral in de jaren tachtig en negentig thuis in Europa wanneer intellectuele betrokkenheid, sterk leiderschap, pragmatische politiek en het publiek verantwoordelijkheidsgevoel zo nadrukkelijk aanwezig zijn. Voor hem staat Europa voor vrijheid, vrede, welvaart en democratie. Dat zijn de jaren waarin hij de sterke kanten van de op het eerste gezicht wat saaie Helmut Kohl leert kennen, waarin het Gorbatsjov werkelijk te doen is om vrijheid, openheid tussen naties en einde maken aan de wapenwedloop en waarin het Havel (zijn grote voorbeeld, wat een mooi hoofdstuk) te doen is om de ‘macht van de machtelozen’. Maar dan begint, opnieuw binnen de grenzen van Europa, de genocide en de oorlog in Joegoslavië en maakt zijn optimisme plaats voor een wat meer realistisch perspectief. Het zijn de jaren waarin in Europa de droom van individuele vrijheid voor alle mensen plaats maakt voor het beperktere model van kapitalisme. De ongelijkheid neemt dan sterk toe en is er te weinig aandacht voor iedereen in de samenleving. Er is dan niets meer om tegen af te zetten (zoals het fascisme en communisme), te veel overmoed natuurlijk en op nieuwe ontwikkelingen (zoals Georgië, Krim en groei van het populisme) wordt te laat duidelijk gereageerd.\nZweig schreef zijn liefdesverklaring aan Europa in ballingschap tijdens de Tweede Wereldoorlog en pleegde kort erna zelfmoord. De geest van de berusting is wat we op dit moment niet nodig hebben. We hebben juist, zo schrijft TGA, de stem en de pen van mensen nodig die geloven in Europa én vrijheid. We hebben, volgens hem, mensen nodig die in verzet komen nu deze idealen in gevaar zijn en er zoveel onduidelijk is. Voor TGA is het niets anders dan civilisatie als we leren van het verleden zonder er zelf helemaal opnieuw doorheen te hoeven te gaan. Van zijn prachtige liefdesverklaring Homelands valt zoveel te leren en is zo nodig in deze tijd van dreiging en onduidelijkheid.\n\n\n\nGarton Ash, T. (2023). Homelands. A Personal History of Europe. London: The Bodley Head. 384 pagina’s."
  },
  {
    "objectID": "posts/18_02_29_Baasloos_leven/Baasloosleven.html",
    "href": "posts/18_02_29_Baasloos_leven/Baasloosleven.html",
    "title": "Baasloos leven",
    "section": "",
    "text": "Democratie opbouwen kost veel tijd en is het werk van iedereen. Het werk om het in stand te houden is nooit klaar en het proces is altijd controversieel. Herkennen wat kapotgaat en repareren wat kapot is, hoort er altijd bij.\n\nBrook Manville en Josiah Ober\n\n\nDemocratieën hebben het overal in de wereld moeilijk. De democratische systemen staan onder druk, er is sprake van polarisatie en ze worden op allerlei manieren autoritair uitgedaagd. Hoe anders dan een generatie geleden kijken we tegen democratie aan. Juist in zo’n fase kunnen theoretische en historische inzichten helpen om goede antwoorden te vinden voor de problemen die zich voordoen. Brook Manville en Josiah Ober hebben die inzichten en hebben daarom het uitdagende The Civic Bargain. How Democracy Survives geschreven.\nOm democratieën te laten overleven moet je volgens hen in ieder geval weten wat een democratie is. Zijzelf hanteren een betrekkelijk eenvoudige definitie als een politiek systeem zonder baas. In democratieën regelen de burgers, met al hun verschillende achtergronden en perspectieven, het met elkaar en accepteren daarbij geen heerser of elite. Beslissingen nemen in een democratie is nogal ingewikkeld en de uitkomst ervan kan nooit perfect zijn. In ieder geval ligt dat proces van beslissingen nemen niet in de handen van een individu of een kleine groep. Kern van een democratie is onderhandeling tussen vrije en gelijke burgers die samenwerken aan zaken die in ieders belang zijn. Mensen interacteren daarbinnen zowel constructief als vredelievend, ze leren van elkaar en dragen de lasten gemeenschappelijk.\nAls Manville en Ober democratie hebben gedefinieerd, is het volgens hen vervolgens nodig te begrijpen hoe een democratie kan overleven en onder welke voorwaarden ze dat kan. In hun boek presenteren Manville en Ober zeven voorwaarden die het baasloos zelfbestuur mogelijk maken. Voor Manville en Ober zijn dat de fundamentele of essentiële voorwaarden voor democratie. Wanneer deze voorwaarden niet aanwezig zijn, is democratie onmogelijk en wanneer voorwaarden ondermijnd worden is de democratie in gevaar.\nHun eerste drie voorwaarden vormen eigenlijk de basis voor democratie omdat ze duidelijk maken wat het eigenlijk is. 1) Een democratie kent geen baas en mensen met verschillende doelen en interesses hebben enkel elkaar. Ze werken samen en nemen ook samen beslissingen over de opbouw van hun vredelievende en welvarende samenleving. 2) Fysieke veiligheid en materiële welvaart is daarbij in ieders belang. 3) Het moet dan wel duidelijk zijn wie er onder de burgers van de democratie vallen. 4) De vierde voorwaarde (wetgevende, uitvoerende en rechtelijke instituties) heeft in de boeken die gaan over de problemen van democratie veelal de meeste aandacht. Hier gaat het over de processen en mechanismen onder het baasloos zelfbestuur en vooral de transparantie ervan voor iedereen. De volgende voorwaarden betreffen dan weer de praktijk van het onderhandelen. 5) Goed kunnen onderhandelen veronderstelt vertrouwen in de ander, 6) de ander in principe als burgerlijke vriend zien in het volle het besef dat de onderhandeling uiteindelijk beiden ten goede zal komen. 7) De laatste voorwaarde die Manville en Ober aan democratie stellen is burgerschapseductie, het onderwijzen en leren van burgers van elkaar, van generatie op generatie, het leren van wie we zijn en waar we vandaan komen. .\n\nAan de hand van vier studies laten Manville en Ober ons zien hoe de democratieën zich ontwikkelden, hoe ze overleefden en zich aanpasten aan nieuwe situaties.\nDemocratie in het klassieke Athene, het eerste goed gedocumenteerde zelfbestuur dat we kennen, was in zijn tijd weggelegd voor een select groepje vrije, volwassen mannen. Het was wel een radicale innovatie van een bredere groep die voor het algemeen belang opkwam, voorbij het standaard koningschap of aristocratie, zeg maar. Over het republikeins Rome wordt nog steeds volop gediscussieerd of het eigenlijk wel een democratie was of dat het eigenlijk beter als een oligarchie kan worden gezien. Voor Manville en Ober heeft dat republikeins Rome wel degelijk het karakter van zelfbestuur. Hier werd er onderhandeld over veiligheid en welvaart. De belangen van een groter en diverser deel van de bevolking werden in de besluitvorming betrokken en er was onderling vertrouwen. De democratie van Groot-Brittannië, hun derde studie, kent een lange geschiedenis vanaf de Magna Carta van de dertiende eeuw waar de belangen van de koning en de adel op een andere manier werden geregeld, via allerlei fasen waarin werd onderhandeld over rechten en verantwoordelijkheden van groepen mensen tot en met het parlementaire systeem zoals we dat in de twintigste eeuw hebben leren kennen. De vierde en laatste studie gaat over het federaal-constitutioneel Amerika en gaat vooral over het onderhandelen over de Constitutie, die met amendementen en aanpassingen (tot en met recent de vijftig jaar burgerrechtenstrijd) steeds moest worden bijgesteld om beter te voldoen aan de vrijheid en gelijkheid waar het voor wil opkomen. Dat onderhandelen daarover maakt de problemen en de dilemma’s van die samenleving helder.\nAlle vier democratieën kennen hun uitdagingen die te maken met schaal, rechten en plichten, eigendom, identiteit of het gevaar dat van buiten komt. Duidelijk bij alle vier is in ieder geval dat democratie niet makkelijk tot stand komt, altijd moeite heeft om overeind te blijven en dat het ook nooit afgerond is. De opkomst en het overleven van een democratie is nooit zeker van zichzelf. De voordelen en de kosten moeten in democratieën met elkaar gedeeld worden. Daarvoor moet je samenwerken en verantwoordelijkheden delen. De eerste stappen naar democratie zijn altijd politieke onderhandelingen. Daar botsen de belangen waar een alternatief voor gevonden behoort te worden. Vaak zijn de gevaren van buiten te groot en is een deal nodig om de bedreiging het hoofd te bieden. Steeds is het belangrijk dat de goede mensen, met de goede vragen op het juiste moment aan de tafel komen te zitten. Vaak spelen verschillende problemen tegelijkertijd en verloopt verandering stapsgewijs met evenwichtige periodes er tussenin. Het burgerlijk onderhandelen binnen een democratie houdt nooit op. Revisie blijft nodig en eindresultaat is nooit perfect want ‘goed genoeg’ is al heel wat. Het gaat om leren, aanpassen en vernieuwen als omstandigheden veranderen.\n\nManville en Ober zien natuurlijk ook allerlei obstakels die tegenwoordig op de weg naar democratie liggen. Partijen die helemaal niets meer van elkaar willen weten, media die alleen maar aandacht voor angst en woede hebben, burgers die hun rug naar het publieke leven toekeren en totaal niet meer weten hoe ze problemen kunnen oplossen. Maar anders dan veelal gedacht wordt, hebben zij een optimistische kijk op de toekomst van democratie. Als we maar weten wat het is en hoe het kan overleven. Ze zijn wel reëel, want de ervaringen met democratie maken duidelijk dat er geen enkele garantie is dat ze blijft bestaan. Maar die vroegere geschiedenissen maken wel duidelijk dat er steeds nieuwe wegen ingeslagen kunnen worden, dat constituties, praktijken, regels en normen en waarden aangepast worden en burgerlijk onderhandelen met elkaar zo de kern blijft van het systeem.\nOver elk van de zeven voorwaarden van het overleven van een democratie van Manville en Ober is in deze tijd heel wat te zeggen. Waar het de toekomst van democratie betreft besteden zij vooral aandacht aan het burgerschapsonderwijs en hoe belangrijk het is dat burgers leren wat democratie werkelijk is en hoe we dat in stand kan gehouden. Baasloos zelfbestuur vraagt van mensen met verschillende achtergronden en perspectieven manieren te vinden om samen te leven en te werken, zelfs als ze het met elkaar oneens zijn. Burgerschapsonderwijs kan vorm krijgen op meer informele manier door vrijwilligerswerk, participeren in lokale politiek of binnen clubverband. Dan en daar doe je mee aan praktijken en rituelen die steeds maar weer met elkaar worden uitgevoerd. Burgerschapsonderwijs kan, en dat is meer hun eigen terrein, ook op een meer gestructureerde manier via onderwijs op scholen en universiteiten of via programma’s van de overheid (zoals Onafhankelijkheidsdag in Amerika en 4 en 5 mei in ons eigen land). Zulk burgerschapsonderwijs kijkt niet alleen terug op het leven zonder baas maar kijkt ook vooruit en vraagt zich af wat dat in de toekomst betekent. Open onderzoek, kritisch redeneren en respectvol debatteren horen daarbij, net zo goed als met elkaar nadenken over de waarden van vrijheid, gelijkheid en burgerlijke waardigheid.\nIn de geschiedenissen van democratieën gaat het vaak over democratische leiders en revoluties. De processen ernaartoe, het vredelievend onderhandelen en het in stand houden zijn onderwerpen die veel minder aandacht hebben gehad. Het is goed dat Manville en Ober in hun Civic Bargain de schijnwerpers juist daarop richten. Als we over de toekomst van de democratie nadenken is het dus nodig goed te begrijpen wat democratie is, hoe het is ontstaan en het zich heeft ontwikkeld en dat we gebruik maken van de theoretische en historische kennis die we erover hebben. De analyses van Manville en Ober van vier belangrijke democratieën (boeiend maar allicht te verschillend beschreven) waarin mensen het met elkaar regelen in vier verschillende tijden op vier verschillende plekken en de rol van zeven voorwaarden die daarin steeds terugkomen, willen hier een basis voor bieden. Wanneer deze goed aanwezig zijn zullen democratieën floreren, wanneer ze losgelaten worden zullen democratieën onderuitgaan. De aanpassingen die volgens Manville en Ober nu nodig zijn vragen nogal wat van deze en de komende generatie. Of we die tijd hebben kun je je afvragen. Dit boek maakt in ieder geval duidelijk dat democratie onderhoud vraagt. Herkennen wat kapotgaat en repareren wat kapot is, hoort er inderdaad altijd bij. Alleen, nu heeft het wel heel veel aandacht nodig.\n\n\nManville, B. en Ober, J. (2023). The Civic Bargain. How Democracy Survives. Princeton: Princeton University Press. 312 pagina’s."
  },
  {
    "objectID": "posts/18_02_29_Baasloos_leven/Eenverruimdementaliteit.html",
    "href": "posts/18_02_29_Baasloos_leven/Eenverruimdementaliteit.html",
    "title": "Baasloos leven",
    "section": "",
    "text": "Democratie opbouwen kost veel tijd en is het werk van iedereen. Het werk om het in stand te houden is nooit klaar en het proces is altijd controversieel. Herkennen wat kapotgaat en repareren wat kapot is, hoort er altijd bij.\n\nBrook Manville en Josiah Ober\n\n\nDemocratieën hebben het overal in de wereld moeilijk. De democratische systemen staan onder druk, er is sprake van polarisatie en ze worden op allerlei manieren autoritair uitgedaagd. Hoe anders dan een generatie geleden kijken we tegen democratie aan. Juist in zo’n fase kunnen theoretische en historische inzichten helpen om goede antwoorden te vinden voor de problemen die zich voordoen. Brook Manville en Josiah Ober hebben die inzichten en hebben daarom het uitdagende The Civic Bargain. How Democracy Survives geschreven.\nOm democratieën te laten overleven moet je volgens hen in ieder geval weten wat een democratie is. Zijzelf hanteren een betrekkelijk eenvoudige definitie als een politiek systeem zonder baas. In democratieën regelen de burgers, met al hun verschillende achtergronden en perspectieven, het met elkaar en accepteren daarbij geen heerser of elite. Beslissingen nemen in een democratie is nogal ingewikkeld en de uitkomst ervan kan nooit perfect zijn. In ieder geval ligt dat proces van beslissingen nemen niet in de handen van een individu of een kleine groep. Kern van een democratie is onderhandeling tussen vrije en gelijke burgers die samenwerken aan zaken die in ieders belang zijn. Mensen interacteren daarbinnen zowel constructief als vredelievend, ze leren van elkaar en dragen de lasten gemeenschappelijk.\nAls Manville en Ober democratie hebben gedefinieerd, is het volgens hen vervolgens nodig te begrijpen hoe een democratie kan overleven en onder welke voorwaarden ze dat kan. In hun boek presenteren Manville en Ober zeven voorwaarden die het baasloos zelfbestuur mogelijk maken. Voor Manville en Ober zijn dat de fundamentele of essentiële voorwaarden voor democratie. Wanneer deze voorwaarden niet aanwezig zijn, is democratie onmogelijk en wanneer voorwaarden ondermijnd worden is de democratie in gevaar.\nHun eerste drie voorwaarden vormen eigenlijk de basis voor democratie omdat ze duidelijk maken wat het eigenlijk is. 1) Een democratie kent geen baas en mensen met verschillende doelen en interesses hebben enkel elkaar. Ze werken samen en nemen ook samen beslissingen over de opbouw van hun vredelievende en welvarende samenleving. 2) Fysieke veiligheid en materiële welvaart is daarbij in ieders belang. 3) Het moet dan wel duidelijk zijn wie er onder de burgers van de democratie vallen. 4) De vierde voorwaarde (wetgevende, uitvoerende en rechtelijke instituties) heeft in de boeken die gaan over de problemen van democratie veelal de meeste aandacht. Hier gaat het over de processen en mechanismen onder het baasloos zelfbestuur en vooral de transparantie ervan voor iedereen. De volgende voorwaarden betreffen dan weer de praktijk van het onderhandelen. 5) Goed kunnen onderhandelen veronderstelt vertrouwen in de ander, 6) de ander in principe als burgerlijke vriend zien in het volle het besef dat de onderhandeling uiteindelijk beiden ten goede zal komen. 7) De laatste voorwaarde die Manville en Ober aan democratie stellen is burgerschapseductie, het onderwijzen en leren van burgers van elkaar, van generatie op generatie, het leren van wie we zijn en waar we vandaan komen. .\n\nAan de hand van vier studies laten Manville en Ober ons zien hoe de democratieën zich ontwikkelden, hoe ze overleefden en zich aanpasten aan nieuwe situaties.\nDemocratie in het klassieke Athene, het eerste goed gedocumenteerde zelfbestuur dat we kennen, was in zijn tijd weggelegd voor een select groepje vrije, volwassen mannen. Het was wel een radicale innovatie van een bredere groep die voor het algemeen belang opkwam, voorbij het standaard koningschap of aristocratie, zeg maar. Over het republikeins Rome wordt nog steeds volop gediscussieerd of het eigenlijk wel een democratie was of dat het eigenlijk beter als een oligarchie kan worden gezien. Voor Manville en Ober heeft dat republikeins Rome wel degelijk het karakter van zelfbestuur. Hier werd er onderhandeld over veiligheid en welvaart. De belangen van een groter en diverser deel van de bevolking werden in de besluitvorming betrokken en er was onderling vertrouwen. De democratie van Groot-Brittannië, hun derde studie, kent een lange geschiedenis vanaf de Magna Carta van de dertiende eeuw waar de belangen van de koning en de adel op een andere manier werden geregeld, via allerlei fasen waarin werd onderhandeld over rechten en verantwoordelijkheden van groepen mensen tot en met het parlementaire systeem zoals we dat in de twintigste eeuw hebben leren kennen. De vierde en laatste studie gaat over het federaal-constitutioneel Amerika en gaat vooral over het onderhandelen over de Constitutie, die met amendementen en aanpassingen (tot en met recent de vijftig jaar burgerrechtenstrijd) steeds moest worden bijgesteld om beter te voldoen aan de vrijheid en gelijkheid waar het voor wil opkomen. Dat onderhandelen daarover maakt de problemen en de dilemma’s van die samenleving helder.\nAlle vier democratieën kennen hun uitdagingen die te maken met schaal, rechten en plichten, eigendom, identiteit of het gevaar dat van buiten komt. Duidelijk bij alle vier is in ieder geval dat democratie niet makkelijk tot stand komt, altijd moeite heeft om overeind te blijven en dat het ook nooit afgerond is. De opkomst en het overleven van een democratie is nooit zeker van zichzelf. De voordelen en de kosten moeten in democratieën met elkaar gedeeld worden. Daarvoor moet je samenwerken en verantwoordelijkheden delen. De eerste stappen naar democratie zijn altijd politieke onderhandelingen. Daar botsen de belangen waar een alternatief voor gevonden behoort te worden. Vaak zijn de gevaren van buiten te groot en is een deal nodig om de bedreiging het hoofd te bieden. Steeds is het belangrijk dat de goede mensen, met de goede vragen op het juiste moment aan de tafel komen te zitten. Vaak spelen verschillende problemen tegelijkertijd en verloopt verandering stapsgewijs met evenwichtige periodes er tussenin. Het burgerlijk onderhandelen binnen een democratie houdt nooit op. Revisie blijft nodig en eindresultaat is nooit perfect want ‘goed genoeg’ is al heel wat. Het gaat om leren, aanpassen en vernieuwen als omstandigheden veranderen.\n\nManville en Ober zien natuurlijk ook allerlei obstakels die tegenwoordig op de weg naar democratie liggen. Partijen die helemaal niets meer van elkaar willen weten, media die alleen maar aandacht voor angst en woede hebben, burgers die hun rug naar het publieke leven toekeren en totaal niet meer weten hoe ze problemen kunnen oplossen. Maar anders dan veelal gedacht wordt, hebben zij een optimistische kijk op de toekomst van democratie. Als we maar weten wat het is en hoe het kan overleven. Ze zijn wel reëel, want de ervaringen met democratie maken duidelijk dat er geen enkele garantie is dat ze blijft bestaan. Maar die vroegere geschiedenissen maken wel duidelijk dat er steeds nieuwe wegen ingeslagen kunnen worden, dat constituties, praktijken, regels en normen en waarden aangepast worden en burgerlijk onderhandelen met elkaar zo de kern blijft van het systeem.\nOver elk van de zeven voorwaarden van het overleven van een democratie van Manville en Ober is in deze tijd heel wat te zeggen. Waar het de toekomst van democratie betreft besteden zij vooral aandacht aan het burgerschapsonderwijs en hoe belangrijk het is dat burgers leren wat democratie werkelijk is en hoe we dat in stand kan gehouden. Baasloos zelfbestuur vraagt van mensen met verschillende achtergronden en perspectieven manieren te vinden om samen te leven en te werken, zelfs als ze het met elkaar oneens zijn. Burgerschapsonderwijs kan vorm krijgen op meer informele manier door vrijwilligerswerk, participeren in lokale politiek of binnen clubverband. Dan en daar doe je mee aan praktijken en rituelen die steeds maar weer met elkaar worden uitgevoerd. Burgerschapsonderwijs kan, en dat is meer hun eigen terrein, ook op een meer gestructureerde manier via onderwijs op scholen en universiteiten of via programma’s van de overheid (zoals Onafhankelijkheidsdag in Amerika en 4 en 5 mei in ons eigen land). Zulk burgerschapsonderwijs kijkt niet alleen terug op het leven zonder baas maar kijkt ook vooruit en vraagt zich af wat dat in de toekomst betekent. Open onderzoek, kritisch redeneren en respectvol debatteren horen daarbij, net zo goed als met elkaar nadenken over de waarden van vrijheid, gelijkheid en burgerlijke waardigheid.\nIn de geschiedenissen van democratieën gaat het vaak over democratische leiders en revoluties. De processen ernaartoe, het vredelievend onderhandelen en het in stand houden zijn onderwerpen die veel minder aandacht hebben gehad. Het is goed dat Manville en Ober in hun Civic Bargain de schijnwerpers juist daarop richten. Als we over de toekomst van de democratie nadenken is het dus nodig goed te begrijpen wat democratie is, hoe het is ontstaan en het zich heeft ontwikkeld en dat we gebruik maken van de theoretische en historische kennis die we erover hebben. De analyses van Manville en Ober van vier belangrijke democratieën (boeiend maar allicht te verschillend beschreven) waarin mensen het met elkaar regelen in vier verschillende tijden op vier verschillende plekken en de rol van zeven voorwaarden die daarin steeds terugkomen, willen hier een basis voor bieden. Wanneer deze goed aanwezig zijn zullen democratieën floreren, wanneer ze losgelaten worden zullen democratieën onderuitgaan. De aanpassingen die volgens Manville en Ober nu nodig zijn vragen nogal wat van deze en de komende generatie. Of we die tijd hebben kun je je afvragen. Dit boek maakt in ieder geval duidelijk dat democratie onderhoud vraagt. Herkennen wat kapotgaat en repareren wat kapot is, hoort er inderdaad altijd bij. Alleen, nu heeft het wel heel veel aandacht nodig.\n\n\nManville, B. en Ober, J. (2023). The Civic Bargain. How Democracy Survives. Princeton: Princeton University Press. 312 pagina’s."
  },
  {
    "objectID": "posts/19_03_29_Een_verruimde_mentaliteit/Baasloosleven.html",
    "href": "posts/19_03_29_Een_verruimde_mentaliteit/Baasloosleven.html",
    "title": "Baasloos leven",
    "section": "",
    "text": "Democratie opbouwen kost veel tijd en is het werk van iedereen. Het werk om het in stand te houden is nooit klaar en het proces is altijd controversieel. Herkennen wat kapotgaat en repareren wat kapot is, hoort er altijd bij.\n\nBrook Manville en Josiah Ober\n\n\nDemocratieën hebben het overal in de wereld moeilijk. De democratische systemen staan onder druk, er is sprake van polarisatie en ze worden op allerlei manieren autoritair uitgedaagd. Hoe anders dan een generatie geleden kijken we tegen democratie aan. Juist in zo’n fase kunnen theoretische en historische inzichten helpen om goede antwoorden te vinden voor de problemen die zich voordoen. Brook Manville en Josiah Ober hebben die inzichten en hebben daarom het uitdagende The Civic Bargain. How Democracy Survives geschreven.\nOm democratieën te laten overleven moet je volgens hen in ieder geval weten wat een democratie is. Zijzelf hanteren een betrekkelijk eenvoudige definitie als een politiek systeem zonder baas. In democratieën regelen de burgers, met al hun verschillende achtergronden en perspectieven, het met elkaar en accepteren daarbij geen heerser of elite. Beslissingen nemen in een democratie is nogal ingewikkeld en de uitkomst ervan kan nooit perfect zijn. In ieder geval ligt dat proces van beslissingen nemen niet in de handen van een individu of een kleine groep. Kern van een democratie is onderhandeling tussen vrije en gelijke burgers die samenwerken aan zaken die in ieders belang zijn. Mensen interacteren daarbinnen zowel constructief als vredelievend, ze leren van elkaar en dragen de lasten gemeenschappelijk.\nAls Manville en Ober democratie hebben gedefinieerd, is het volgens hen vervolgens nodig te begrijpen hoe een democratie kan overleven en onder welke voorwaarden ze dat kan. In hun boek presenteren Manville en Ober zeven voorwaarden die het baasloos zelfbestuur mogelijk maken. Voor Manville en Ober zijn dat de fundamentele of essentiële voorwaarden voor democratie. Wanneer deze voorwaarden niet aanwezig zijn, is democratie onmogelijk en wanneer voorwaarden ondermijnd worden is de democratie in gevaar.\nHun eerste drie voorwaarden vormen eigenlijk de basis voor democratie omdat ze duidelijk maken wat het eigenlijk is. 1) Een democratie kent geen baas en mensen met verschillende doelen en interesses hebben enkel elkaar. Ze werken samen en nemen ook samen beslissingen over de opbouw van hun vredelievende en welvarende samenleving. 2) Fysieke veiligheid en materiële welvaart is daarbij in ieders belang. 3) Het moet dan wel duidelijk zijn wie er onder de burgers van de democratie vallen. 4) De vierde voorwaarde (wetgevende, uitvoerende en rechtelijke instituties) heeft in de boeken die gaan over de problemen van democratie veelal de meeste aandacht. Hier gaat het over de processen en mechanismen onder het baasloos zelfbestuur en vooral de transparantie ervan voor iedereen. De volgende voorwaarden betreffen dan weer de praktijk van het onderhandelen. 5) Goed kunnen onderhandelen veronderstelt vertrouwen in de ander, 6) de ander in principe als burgerlijke vriend zien in het volle het besef dat de onderhandeling uiteindelijk beiden ten goede zal komen. 7) De laatste voorwaarde die Manville en Ober aan democratie stellen is burgerschapseductie, het onderwijzen en leren van burgers van elkaar, van generatie op generatie, het leren van wie we zijn en waar we vandaan komen. .\n\nAan de hand van vier studies laten Manville en Ober ons zien hoe de democratieën zich ontwikkelden, hoe ze overleefden en zich aanpasten aan nieuwe situaties.\nDemocratie in het klassieke Athene, het eerste goed gedocumenteerde zelfbestuur dat we kennen, was in zijn tijd weggelegd voor een select groepje vrije, volwassen mannen. Het was wel een radicale innovatie van een bredere groep die voor het algemeen belang opkwam, voorbij het standaard koningschap of aristocratie, zeg maar. Over het republikeins Rome wordt nog steeds volop gediscussieerd of het eigenlijk wel een democratie was of dat het eigenlijk beter als een oligarchie kan worden gezien. Voor Manville en Ober heeft dat republikeins Rome wel degelijk het karakter van zelfbestuur. Hier werd er onderhandeld over veiligheid en welvaart. De belangen van een groter en diverser deel van de bevolking werden in de besluitvorming betrokken en er was onderling vertrouwen. De democratie van Groot-Brittannië, hun derde studie, kent een lange geschiedenis vanaf de Magna Carta van de dertiende eeuw waar de belangen van de koning en de adel op een andere manier werden geregeld, via allerlei fasen waarin werd onderhandeld over rechten en verantwoordelijkheden van groepen mensen tot en met het parlementaire systeem zoals we dat in de twintigste eeuw hebben leren kennen. De vierde en laatste studie gaat over het federaal-constitutioneel Amerika en gaat vooral over het onderhandelen over de Constitutie, die met amendementen en aanpassingen (tot en met recent de vijftig jaar burgerrechtenstrijd) steeds moest worden bijgesteld om beter te voldoen aan de vrijheid en gelijkheid waar het voor wil opkomen. Dat onderhandelen daarover maakt de problemen en de dilemma’s van die samenleving helder.\nAlle vier democratieën kennen hun uitdagingen die te maken met schaal, rechten en plichten, eigendom, identiteit of het gevaar dat van buiten komt. Duidelijk bij alle vier is in ieder geval dat democratie niet makkelijk tot stand komt, altijd moeite heeft om overeind te blijven en dat het ook nooit afgerond is. De opkomst en het overleven van een democratie is nooit zeker van zichzelf. De voordelen en de kosten moeten in democratieën met elkaar gedeeld worden. Daarvoor moet je samenwerken en verantwoordelijkheden delen. De eerste stappen naar democratie zijn altijd politieke onderhandelingen. Daar botsen de belangen waar een alternatief voor gevonden behoort te worden. Vaak zijn de gevaren van buiten te groot en is een deal nodig om de bedreiging het hoofd te bieden. Steeds is het belangrijk dat de goede mensen, met de goede vragen op het juiste moment aan de tafel komen te zitten. Vaak spelen verschillende problemen tegelijkertijd en verloopt verandering stapsgewijs met evenwichtige periodes er tussenin. Het burgerlijk onderhandelen binnen een democratie houdt nooit op. Revisie blijft nodig en eindresultaat is nooit perfect want ‘goed genoeg’ is al heel wat. Het gaat om leren, aanpassen en vernieuwen als omstandigheden veranderen.\n\nManville en Ober zien natuurlijk ook allerlei obstakels die tegenwoordig op de weg naar democratie liggen. Partijen die helemaal niets meer van elkaar willen weten, media die alleen maar aandacht voor angst en woede hebben, burgers die hun rug naar het publieke leven toekeren en totaal niet meer weten hoe ze problemen kunnen oplossen. Maar anders dan veelal gedacht wordt, hebben zij een optimistische kijk op de toekomst van democratie. Als we maar weten wat het is en hoe het kan overleven. Ze zijn wel reëel, want de ervaringen met democratie maken duidelijk dat er geen enkele garantie is dat ze blijft bestaan. Maar die vroegere geschiedenissen maken wel duidelijk dat er steeds nieuwe wegen ingeslagen kunnen worden, dat constituties, praktijken, regels en normen en waarden aangepast worden en burgerlijk onderhandelen met elkaar zo de kern blijft van het systeem.\nOver elk van de zeven voorwaarden van het overleven van een democratie van Manville en Ober is in deze tijd heel wat te zeggen. Waar het de toekomst van democratie betreft besteden zij vooral aandacht aan het burgerschapsonderwijs en hoe belangrijk het is dat burgers leren wat democratie werkelijk is en hoe we dat in stand kan gehouden. Baasloos zelfbestuur vraagt van mensen met verschillende achtergronden en perspectieven manieren te vinden om samen te leven en te werken, zelfs als ze het met elkaar oneens zijn. Burgerschapsonderwijs kan vorm krijgen op meer informele manier door vrijwilligerswerk, participeren in lokale politiek of binnen clubverband. Dan en daar doe je mee aan praktijken en rituelen die steeds maar weer met elkaar worden uitgevoerd. Burgerschapsonderwijs kan, en dat is meer hun eigen terrein, ook op een meer gestructureerde manier via onderwijs op scholen en universiteiten of via programma’s van de overheid (zoals Onafhankelijkheidsdag in Amerika en 4 en 5 mei in ons eigen land). Zulk burgerschapsonderwijs kijkt niet alleen terug op het leven zonder baas maar kijkt ook vooruit en vraagt zich af wat dat in de toekomst betekent. Open onderzoek, kritisch redeneren en respectvol debatteren horen daarbij, net zo goed als met elkaar nadenken over de waarden van vrijheid, gelijkheid en burgerlijke waardigheid.\nIn de geschiedenissen van democratieën gaat het vaak over democratische leiders en revoluties. De processen ernaartoe, het vredelievend onderhandelen en het in stand houden zijn onderwerpen die veel minder aandacht hebben gehad. Het is goed dat Manville en Ober in hun Civic Bargain de schijnwerpers juist daarop richten. Als we over de toekomst van de democratie nadenken is het dus nodig goed te begrijpen wat democratie is, hoe het is ontstaan en het zich heeft ontwikkeld en dat we gebruik maken van de theoretische en historische kennis die we erover hebben. De analyses van Manville en Ober van vier belangrijke democratieën (boeiend maar allicht te verschillend beschreven) waarin mensen het met elkaar regelen in vier verschillende tijden op vier verschillende plekken en de rol van zeven voorwaarden die daarin steeds terugkomen, willen hier een basis voor bieden. Wanneer deze goed aanwezig zijn zullen democratieën floreren, wanneer ze losgelaten worden zullen democratieën onderuitgaan. De aanpassingen die volgens Manville en Ober nu nodig zijn vragen nogal wat van deze en de komende generatie. Of we die tijd hebben kun je je afvragen. Dit boek maakt in ieder geval duidelijk dat democratie onderhoud vraagt. Herkennen wat kapotgaat en repareren wat kapot is, hoort er inderdaad altijd bij. Alleen, nu heeft het wel heel veel aandacht nodig.\n\n\nManville, B. en Ober, J. (2023). The Civic Bargain. How Democracy Survives. Princeton: Princeton University Press. 312 pagina’s."
  },
  {
    "objectID": "posts/19_03_29_Een_verruimde_mentaliteit/Eenverruimdementaliteit.html",
    "href": "posts/19_03_29_Een_verruimde_mentaliteit/Eenverruimdementaliteit.html",
    "title": "Een verruimde mentaliteit",
    "section": "",
    "text": "Je denkt je eigen gedachten maar in de plaats van iemand anders\n- Hannah Arendt, 1968\n\nEen paar jaar geleden stelde Richard Bernstein zich de vraag waarom we Hannah Ahrendt juist nu moeten lezen in Why reading Hannah Ahrendt now (2018). Dat komt volgens hem omdat Ahrendt zich bewust was van de problemen en gevaren van het moderne politieke leven. Zij wist namelijk heel goed wat er mis kon gaan en waar we onze ruggen moeten rechten. Als we zelf maar blijven nadenken en een oordeel durven vellen, dat is steeds haar advies. Met deze dwarsdenker, aldus Bernstein, kan de waardigheid in dat politieke leven worden teruggebracht. Hannah Ahrendt is tegenwoordig een populaire filosofe en politiek denker, als lichtend voorbeeld in donkere tijden. Lindsey Stonebridge wijst in haar nieuwe boek We Are Free to Change the World. Hannah Ahrendt’s Lessons in Love and Disobedience ook op die grote populariteit van Hannah Ahrendt tegenwoordig. In de maanden die volgden op november 2016 toen Donald Trump tot president van Amerika werd gekozen, namen de verkoopcijfers van Ahrendts boek The Origins of Totalitarianism bijvoorbeeld toe met 1000 procent. In die verkiezingen hadden politieke leugens het gewonnen van de feiten, complottheorieën waren terug, mensen waren weer eenzaam en alles wat er overbleef was macht, geweld en ideologie. Ahrendts boek kon allicht zicht geven op wat er nu precies was gebeurd, waarom het was gebeurd en hoe het had kunnen gebeuren. Stonebridge begrijpt die populariteit omdat we haar nu nodig hebben, want zij begreep heel goed wat we zullen verliezen als de politiek inhumaan wordt.\n\nLindsey Stonebridge’s boek is een eigenwijze biografie over Hannah Ahrendt waarin ze ons op een persoonlijke wijze laat kennismaken met Ahrendts denken en werk. Ahrendt wordt in 1906 in Hannover geboren en groeit op in een joods-verlichtingsmileu in Königsberg (Kalingrad zoals het nu heet), de stad van Kant. Kant had de kracht van het denken laten zien, van de rede om zaken voor elkaar te kunnen krijgen en van het intellect om het te begrijpen, erover te reflecteren en er betekenis aan te geven. Via dat denken zijn vrijheid en waardigheid mogelijk en worden we zelf verantwoordelijk voor ons handelen. Net als Kant zal Ahrendt op haar manier op zoek gaan die verruimde mentaliteit om goed te kunnen oordelen. Die filosofie leerde haar zelf na te denken, en de politiek, de geschiedenis en eigen ervaringen leerden haar om haar eigen weg te gaan. Ze studeert in Marburg bij Heidegger met wie ze op jonge leeftijd een relatie krijgt en in Heidelberg bij Jaspers die levenslang haar mentor blijft. Wanneer het politieke klimaat in Duitsland na de verkiezing van Hitler in 1933 in rap tempo verandert en ze zelf als Joodse wordt aangevallen, weet ze dat ze zichzelf als Joodse moet verdedigen. Ze gaat zich voor de Joodse zaak en de positie van vluchtelingen inzetten. Haar motivatie is politiek en existentieel. Het Joodse volk moet overleven, zo simpel is dat. Via Parijs en een interneringskamp in Zuid-Frankrijk vlucht ze naar Portugal en uiteindelijk komt ze in VS aan. Na achttien jaar krijgt ze daar dan in 1951 een (Amerikaans) staatsburgerschap terug. Na de oorlog kijkt ze heel anders tegen de existentiële filosofie van Heidegger en hemzelf aan. Heidegger was helemaal niet in staat gebleken om zijn persoonlijk, politieke en filosofisch denken te verbinden met die vreselijke wereld om hem heen en dat neemt ze hem zeer kwalijk. Bij hem ging het over Volk en Aarde als sociale fundering. Hij leefde en dacht geïsoleerd en had de verantwoordelijkheid voor onze daden en de ander, de universele menselijkheid van Kant zeg maar, losgelaten. Dat doet zij anders. Het kwaad heeft ze gezien en ervaren en daarover schrijft ze in haar eerste grote studie The Origins of Totalitarianism die gaat over de geschiedenis van anti-semitisme, imperialisme en totalitarisme en over politieke systemen waaruit de menselijkheid is weggetrokken met z’n concentratiekampen en goelags. De studie die ze in 1949 afrondt laat zien hoe moorddadige ideologieën kunnen ontstaan wanneer mensen alleen en los van elkaar komen te staan, ze ongeorganiseerde en angstige massa’s worden, haatdragend vervolgens en over kunnen gaan op terreur. Dan werken de complottheorieën, die coherentie en consistentie bieden die in de sociale werkelijkheid worden gemist. Anonieme systemen ontstaan waarin de menselijkheid ophoudt te bestaan met een politiek leven waarin alles en iedereen wordt gehaat. Uiteindelijk is er niets meer over: geen meningen, geen debatten, geen instituties en zelfs geen mensen meer. Over dat kwaad schrijft ze ook in Eichmann in Jeruzalem, haar verzamelde reporterverslag voor de New Yorker begin jaren zestig. Ze beschrijft Eichmann als een nieuw soort crimineel en plaats zijn gedrag binnen een politieke en historische context. Het is niet alleen een aanval op het Joodse volk maar ook de menselijke conditie zelf met z’n complexiteit en pluraliteit. Het handelen van Eichmann was niet zozeer monsterlijk, eerder banaal. Het Nazisme had het denken en de moraal van iedereen aangetast, dat kon je bij Eichmann goed zien. Eichmann zei namelijk dat hij niet kon overzien wat hij deed en enkel deed wat hij moest doen; hij was het niet, het was het systeem. Natuurlijk wist hij wat hij deed. De banaliteit zat in het detail van het papierwerk en het probleem in zijn gedachtenloosheid. Het gaat Ahrendt vooral om de morele en politiek consequenties van de Holocaust, die ze zichtbaar en bespreekbaar wil maken. Velen, vooral uit haar Joods intellectuele wereldje, vallen over haar heen, als zou zij de Joden zelf de schuld geven van de massamoord. Dat raakt haar natuurlijk diep. Alleen, haar gaat het om die ‘verruimde mentaliteit’ en dan moet je wel duidelijk maken dat het daar in de totalitaire wereld volledig aan ontbreekt. Het werk van Ahrendt laat zien waar, hoe en waarom het mens-zijn ontaardt. Tegelijk besteedt ze in haar werk evenveel aandacht aan wat ons tot mens maakt, de liefde. Kwaad en liefde als twee kanten van dezelfde mens-zijnmedaille. Aan die liefdeskant gaat het over de verschillen tussen mensen en onze mogelijkheden om van die verschillen te houden en over het plezier in het menselijk anders-zijn en de voorwaarde om er met elkaar in die wereld te zijn. Aan deze kant schrijft ze over de liefde voor de wereld met z’n private, publieke en sociale leven en hoe we daar als mensen tussendoor manoeuvreren via arbeid, werk en actie. Hier gaat het over het leven om te overleven, ook over de tijd heen, het oog hebben voor de verschillen, met zorg en aandacht voor de ander en een politiek die daarbij past. Hier gaat het ook over de kwetsbare mensen die zich met en tussen elkaar thuis voelen in een kosmos waar alles onsterfelijk is behalve wijzelf (The Human Condition). Iedere keer als er iemand wordt geboren, komt dat samen met de capaciteit om te handelen, iets nieuws te beginnen en het gevoel voor initiatief. Steeds weer schrijft ze dat we niet alleen zijn want we zijn altijd met anderen. Vandaar ook haar interesse in revoluties (maar niet dat geweld), protest, meningsverschil en ongehoorzaamheid. Daarom ook is ze zo enthousiast over de Hongaarse revolutie bijvoorbeeld of de Amerikaanse Onafhankelijkheidsstrijd (On Revolution).\n\nLyndsey Stonebridge schreef een hele persoonlijke en eigenwijze biografie over ervaringen en het denken van Hannah Ahrendt. In het boek volg je Hannah Ahrendts op haar levensweg langs een aantal centrale filosofische en politieke thema’s waar ze in haar leven mee wordt geconfronteerd en die ze oppikt. Het is boek dat je raakt, je inspireert en zelf laat nadenken vooral. Voor Stonebridge is Ahrendt vooral die vrije geest die niets moet hebben van dogma’s, comfortzones, ideologieën en de tyrannie van de one-fits-all antwoorden. Zij is meer geïnteresseerd in de gevaren, de kwetsbaarheden en de ervaringen in het leven en houdt van schaatsen op dun ijs. Stonebridge voelt zich vooral aangesproken als Ahrendt schrijft dat we altijd vrij zijn om de wereld te veranderen en daarin met iets nieuws kunnen beginnen. We kunnen er zelf niets aan doen dat we geboren zijn, waar we geboren zijn noch in welke tijd. We kunnen echter wel reageren op die wereld waarin we geboren zijn en de problemen waarmee we te maken krijgen. We kunnen nadenken over de veranderingen waarmee we geconfronteerd worden en wat ons nodig lijkt en daarna handelen. Ahrendts perspectief is geen roekeloos optimisme en zeker geen zwartgallig pessimisme. Het is meer een gedrevenheid om zelf volledig als persoon te leven en te denken in een wereld onder anderen. Stonebridge hanteert in de biografie zelf ook een beetje het Kantiaanse perspectief van verbeelden en begrijpen. Je ziet steeds voor je met welke situaties Ahrendt wordt geconfronteerd, hoe ze daarop reageert en je leert Ahrendt zo beter te begrijpen. Niet altijd even goed (bijvoorbeeld in haar stuk over rassenrellen in Amerika) en op dat foute denken kan Ahrendt dan ook wel weer terugkomen. Dat werk is ook niet af, dat kan ook niet in zo’n leven. Stonebridge is eigenlijk voortdurend met Ahrendt in gesprek en trekt het verhaal op bepaalde momenten naar het heden toe. Dat werkt niet op alle plaatsen even goed, maar het maakt het verhaal wel levendig en eigentijds. Stonebrige’s boek behoort met Young-Bruehls For Love of the World en Bernsteins Why reading Hannah Ahrendt now tot de beste boeken over Hannah Ahrendt. Ergens in het boek haalt Stonebridge Martin Jay aan die schrijft dat het werk van Ahrendt meer als een krachtenveld gezien moet worden dan als een coherente politieke theorie. Hij heeft gelijk. Haar denken straalt vooral energie en kracht, die we meer dan nodig hebben in deze tijd.\n\n\nStonebridge, L. (2024). We Are Free to Change the World. Hannah Arendt’s Lessons in Love and Disobedience. London: Jonathan Cape. 290 pagina’s."
  },
  {
    "objectID": "posts/20_04_30_De_natuur_van_de_mens/Denatuurvandemens.html",
    "href": "posts/20_04_30_De_natuur_van_de_mens/Denatuurvandemens.html",
    "title": "De natuur van de mens",
    "section": "",
    "text": "Onder cultuur versta ik - in ieder geval voorlopig – de manier waarop mensen vorm en betekenis toekennen aan het bestaan, de natuurlijke en sociale omgeving (de wereld) en zichzelf\n- Barend van Heusden\nOnlangs nam Barend van Heusden afscheid als hoogleraar Cultuur en Cognitie aan de Universiteit van Groningen. In die functie heeft hij zich meer dan 25 jaar beziggehouden met cultuur en cultuuronderwijs. Hij maakte zich zorgen over het niveau van cultuuronderwijs in Nederland en werkte daarom aan een samenhangend perspectief op dat cultuuronderwijs. Cultuur moest zichzelf in de spiegel zien. Hij wilde het onderwijs erover van een doordachte leerlijn voorzien die bemiddelt tussen enerzijds cultuur en anderzijds de ontwikkeling van kinderen en jongeren. In de jaren schreef hij een tweetal praktijkboeken voor cultuuronderwijs. Het eerste boek (Cultuur. Basis voor cultuuronderwijs) verscheen in 2016 en was geschreven voor het basisonderwijs. Het tweede boek (Cultuur. Cultuuronderwijs in het VO) kwam in 2019 uit en was een boek voor het voortgezet onderwijs. In deze boeken laat hij zien dat cultuur veel meer is dan kunst, literatuur, tradities of gewoonten alleen, zoals zo vaak wordt gedacht. Voor hem is cultuur het vormgeven van de werkelijkheid door met bepaalde vaardigheden het geheugen te gebruiken en middelen in te zetten die dan weer leiden tot allerlei producten. In beide boeken presenteert hij zijn theoretische uitgangspunten en geeft tegelijkertijd leerkrachten praktische middelen in handen om cultuuronderwijs te geven in het basis- en voortgezet onderwijs. Daarmee kunnen leerlingen dan weer, op hun beurt, grip krijgen op hun wereld en zichzelf. Beide boeken zijn mooi vormgegeven en zitten vol praktijkvoorbeelden. Theoretische Cultuurwetenschap. Een inleiding, dat Van Heusen bij zijn afscheid presenteerde, sluit bij deze twee boeken aan. Dit keer minder fraai uitgegeven en zonder praktijkvoorbeelden. Het is een theoretische inleiding waarmee hij de structuur van cultuur wil bloot leggen. Met deze inleiding geeft hij antwoord op de vraag wat cultuur is, hoe het in elkaar zit, uit welke elementen het bestaat en hoe die elementen zich ten opzichte van elkaar verhouden. Zo’n inleiding op cultuurwetenschap is er volgens hem helemaal niet. Dat is een gemis; want als er niet zo’n theoretische basis is, is er ook geen gemeenschappelijke taal en dan wordt het wel heel moeilijk om overeind te blijven in de samenleving, de wetenschap en het onderwijs.\n\nCultuur zit voor Van Heusden in het spanningsveld van het geheugen en de actualiteit van het hier en nu. Dat geheugen is voor hem veel meer dan de herinneringen alleen. Het is het geheel van patronen van activiteiten die aangeboren en aangeleerd kunnen zijn en waarmee een levend organisme kan overleven in een bepaalde omgeving en zich kan vermenigvuldigen. Met dat biologische geheel kan het organisme zich in beweging zetten (sensorisch) of het kan zelf bewegen (motorisch). Cultuur is iets van het menselijke organisme en heeft dus een natuurlijke basis. Het begint eigenlijk wanneer ervaringen niet meer helemaal samenvallen met wat mensen al weten of eerder hebben meegemaakt. Het andere of het vreemde is daarmee het resultaat van cultuur en eigenlijk het verschil tussen het geheugen en de actualiteit. De spanning tussen beide vormen voor hem de motor van cultuur. In die spanning kunnen we twee processen onderscheiden. Aan de ene kant is het een proces van adaptatie. Het geheugen dat zich aan de werkelijkheid aanpast, de werkelijkheid dat zich bij het geheugen aanpast of het aanpassen van beide kanten tegelijker. Het kan ook zijn dat het geheugen juist wordt gebruikt om de actualiteit te begrijpen en dan is er sprake van assimilatie (werkelijkheid gaat op in het geheugen). Situaties bepalen steeds wat er gebeurt. Verschillen kunnen natuurlijk ontkend of vernietigd worden (dat laatste bijvoorbeeld door iets te veroordelen, te vervolgen of op te sluiten). Maar er zijn ook productieve strategieën om het geheugen en de actualiteit met elkaar te verbinden. Waarnemen is de eerste strategie die mensen ter beschikking hebben om het geheugen te verbinden met de werkelijkheid. De strategie is accomoderend en concreet. Beelden, geluiden en texturen worden daarbij gebruikt om wat we waarnemen te herkennen. Hier zetten we onze zintuigen in en het geheugen past zich met inzet van een concreet beeld (icoon) aan. Bij de tweede strategie (verbeelden) wordt het geheugen gemanipuleerd en wordt er iets nieuws gemaakt (artefact). Nu wordt niet het geheugen aangepast maar de actualiteit. Vervolgens neemt de complexiteit toe als we bij de derde strategie (conceptualiseren) zijn aangeland. Hier wordt de actualiteit geduid met gestileerde artefacten. Hier worden begrippen en taal gebruikt en de werkelijkheid krijgt een meer abstracte betekenis. De laatste strategie (analyseren) bouwt voort op de drie andere strategieën, zoals elke strategie voortbouwt op wat eraan vooraf is gegaan. Dat analyseren maakt gebruik van de verschillende media (iconen, artefacten en concepten), maar met de grafische vormen wordt de werkelijkheid geabstraheerd en alleen zo kan er inzicht in de structuur komen. Analyse geeft de werkelijkheid geen vorm, maar legt deze eerder bloot. Met cultuur is er ook altijd sprake van cultureel bewustzijn dat mensen in staat stelt om met elkaar te reflecteren over hoe ze de werkelijkheid vormgeven, wat ze waarderen en hoe ze hun cultuur aanpassen aan de omstandigheden waar ze mee te maken hebben. Zo kunnen ze hun individuele en collectieve identiteit vormgeven.\nNadat Van Heusden heeft uitgelegd hoe hij tegen cultuur aankijkt, neemt hij de cultuurwetenschappen onder de loep. In Nederland wordt cultuurwetenschap op twee manieren bedreven. Allereerst is er de hermeneutiek die cultuur interpreteert, ervaringen, situaties en gebeurtenissen duidt en er met taal conceptuele betekenis aan verleent. De andere vorm van cultuurwetenschap is de empirische cultuurwetenschap, die op dit moment de overhand heeft in het wetenschappelijke wereldje. Hier wordt met kwalitatieve, kwantitatieve en of experimentele methoden de structuur van de cultuur onderzocht. Beide cultuurwetenschappelijke benaderingen hebben zo hun tekortkomingen. Tussen de filosofische speculatie van de hermeneutiek en de sociaal-wetenschappelijke reductie van de empirische cultuurwetenschap is er volgens Van Heusden ten onrechte een vacuüm ontstaan. Ze moeten elkaar niet uitsluiten, ze vullen elkaar aan. Dat tekort binnen de cultuurwetenschappen is nog groter als je op je laat inwerken dat in Nederland de andere vormen van culturele reflectie (waarnemen, verbeelden) helemaal ontbreken. Dan heeft hij het over de benaderingen die gebruik maken van concrete beelden en verhalen, zoals we die in de verbeelding van de kunsten en de verslaglegging van de journalistiek tegen komen. Die hebben ten onrechte helemaal geen plek binnen de culturele wetenschappen van Nederland. Het waarnemen en verbeelden moeten deel uitmaken van hoe we tegen de wereld en onszelf aankijken en daarmee van cultuur in het algemeen en de cultuurwetenschap.\nDe eenheid en de systematiek zit ’m wat Van Heusden betreft niet alleen in de samenhangende wijze waarop cultuurwetenschap zelf bedreven behoort te worden. Net zo belangrijk is het om te zien hoe cultuurwetenschap in het gehele wetenschappelijke landschap moet worden geplaatst. Ook wetenschappelijk heeft het over vier systemen om onze omgeving te onderzoeken. Het zijn de manieren waarop we de natuur, het leven, het gedrag en de cultuur onderzoeken. Die systemen bouwen op elkaar voort, werken met bepaalde vaardigheden en media en bij elk systeem komen we het waarnemen, het verbeelden, het conceptualiseren en het analyseren tegen. Zijn inleiding is één groot pleidooi om naar de eenheid van wetenschap te kijken, dat genuanceerd te doen en daarop met elkaar samen te werken.\n\nHet voortdurende proces van assimileren en accommoderen van geheugen en werkelijkheid en dat steeds opnieuw zoeken naar een mentale balans daarin doet mij denken aan Piaget, waar Van Heusden daar ook naar refereert. Ook zijn vier strategieën van waarnemen, verbeelden, conceptualiseren en analyseren doen mij denken aan de vier ontwikkelingsfasen van Piaget: sensomotorische fase, de pre-operationele fase, de concreet operationele fase en de formeel operationele fase van intelligentie, steeds complexer en er gaat niets vanaf als we verder komen. Bij Piaget gaat het om de individuele cognitieve ontwikkeling. Van Heusden is geïnteresseerd in de onderliggende culturele patronen en de structuur daarvan en hoe je dat het beste kunt bestuderen. Met passen en meten worden de stukjes van de puzzel van cultuur aan elkaar gelegd. We zijn de eenheid uit het oog verloren, moet hij gedacht hebben, en als het ons niet lukt om die er meer in te krijgen, wordt cultuurwetenschap nooit serieus genomen. Het is een interessant en bijzonder leerzaam perspectief dat hij ons voorschotelt. Boeiend en inspirerend, hoewel je als lezer op bepaalde momenten wel wat tegendraadse gedachten mist (die horen toch zeker bij dit onderwerp). Een inleiding ook waarin je onderwerpen mist als waarom zijn cultuurwetenschap en cultuuronderwijs zo belangrijk in onze tijd, waar je je als lezer van dit boek van alles bij kunt voorstellen. Ook had ik graag wat gelezen over hoe we vanuit zijn perspectief tegen de culturele geschiedenis zouden kunnen aankijken. Is het bijvoorbeeld zo dat de 17e eeuw de eeuw van het waarnemen was, we er in de 18e wat mee konden maken, in de 19e eeuw er begrippen aan toe konden worden gevoegd en het onder woorden kon worden gebracht en dat we in de 20e eeuw het konden onderzoeken en begrijpen. En onze eigen tijd dan? Of is dit te simpel gedacht? Maar dat zijn grote onderwerpen en Van Heusden schreef een korte en compacte inleiding op de cultuurwetenschappen. Het is te hopen dat hij de tijd neemt om deze inleiding uit te werken tot een basisboek cultuurwetenschappen, in navolging op de boeken die hij voor het basisonderwijs en het voortgezet onderwijs heeft gemaakt. Zo’n basisboek dat op universiteiten en hogescholen gebruikt gaat worden zie je zo voor je. Met aandacht voor de geschiedenis van cultuur en belangrijke begrippen die geïntroduceerd worden. In dat basisboek gaat het ook om de culturele ervaring, de strategieën om met de werkelijkheid om te gaan en de processen die erbij horen. Met uitgebreide hoofdstukken ook over cultuurwetenschap en de eenheid van wetenschappen. Met veel praktijkvoorbeelden, dan wel en hopelijk, uit het basisonderwijs, voortgezet onderwijs én wetenschappelijk onderwijs. Deze inleiding en de vorige twee boeken zijn daar een prachtige basis voor. Afscheid van de universiteit hoeft zo geen afscheid te zijn van het onderwerp dat hem altijd geïnteresseerd heeft: cultuur.\n\nHeusden, B. van. (2024). Theoretische Cultuurwetenschappen. Een inleiding. Groningen: Uitgeverij Passage. 120 pagina’s."
  },
  {
    "objectID": "posts/21-05-25_Liefde_voor_de_mensheid/Liefdevoordemensheid.html",
    "href": "posts/21-05-25_Liefde_voor_de_mensheid/Liefdevoordemensheid.html",
    "title": "De liefde voor de mensheid",
    "section": "",
    "text": "Als links en rechts dezelfde anti-universele aannames hebben, dan gaat het uiteindelijk alleen nog om macht, dus om, wie als eerste schiet.\n- Omri Boehm\n\nOmri Boehm legde zo’n vijftien jaar geleden als jonge filosofie assistent aan de Yale Universiteit zijn studenten regelmatig de volgende stelling voor ’Wij beschouwen de volgende waarheden als vanzelfsprekend: dat alle mensen gelijk zijn geschapen; dat zij door hun Schepper zijn begiftigd met bepaalde onvervreemdbare rechten; dat deze het leven, de vrijheid en het nastreven van geluk omvatten …` De meesten staken hun vingers op. Nu werkt hij als assistent-hoogleraar aan de gerenommeerde New School for Social Research en leest de studenten daar nog steeds dit citaat voor en stelt hen dezelfde vraag. Nu reageert nauwelijks nog iemand positief. De Founding Fathers waren toch slavenhandelaren en Kant zelf was toch een racist? En ook, alle mensen waren wel gelijk, maar dat gold alleen voor de mannen, de blanke mannen wel te verstaan. Het verlichte universalisme heeft zijn kracht en inspiratie verloren en niemand lijkt er nog in te geloven. Maar is er nog iets van die kracht te redden? Omri Boehm denkt van wel en schreef ter verdediging van dat universalisme het prachtige Radikaler Universalismus. Jenseits von Identität. Onlangs ontving deze Duits-Israëlische filosoof daarvoor terecht de Boekprijs voor Europees Begrip van de stad Leipzig 2024. Hij krijgt die prijs met name voor de consequente manier waarop hij de kern van het humanistisch universalisme verdedigt en daarbij de plicht benadrukt om op te komen voor de gelijkheid van alle mensen. Het hele politieke en filosofische landschap kenmerkt zich tegenwoordig door allerlei vormen van identiteitspolitiek. Daarbij wordt aan helemaal de rechterzijde opgekomen voor traditionele familiewaarden en de grenzen van de natie. Aan de andere kant van het spectrum wordt strijd wordt geleverd in naam van geslacht en ras. Diverse groepen in de samenleving verdedigen elk hun eigen deelbelang en de morele grondslagen van Verlichting, het universalisme en het verstand hebben het heel moeilijk gekregen. Ook al krijgen de Verlichting in het algemeen en Kant in het bijzonder nogal een en ander in de schoenen geworpen, het is juist dit denken waar Boehm een lans voor breekt en het is de gelijkheid en waarde van alle mensen dat hij verdedigt. Om dit alles in deze tijd te plaatsen gaat hij eerst juist terug op de strijd voor het abolitionisme en de burgerrechtenbeweging van de zestiger jaren. Vervolgens gaat hij kritisch in op wat er in de filosofie (met name Amerika) is gebeurd sindsdien, om tenslotte bij Kant en een van de kernverhalen van het Oude Testament terug te komen waar hij zijn inspiratie vandaan haalt. Boehm wil dat we de oorsprong van het morele humanisme begrijpen en ons weer verantwoordelijk gaan voelen om er voor iedereen het beste van te maken.\n\nJohn Brown is een bekende abolitionist die in oktober 1859 met een kleine groep een wapendepot overvalt. Hij wil een gewapende slavenopstand ontketenen. Bij de overval komen mensen om en de aanval mislukt. John Brown zelf wordt gevangengenomen en ter dood veroordeeld. Van verschillende kanten wordt Brown als een fanatiekeling, waanzinnige of gek afgeschilderd. Is dat wel zo? Gaat het hier om de wet, het gezag of de orde of verdedigt Brown juist een moreel principe dat hier bovenuit uitgaat? Is het niet zo dat hij juist opkomt voor het universele idee van het goede en is het niet zo dat als onrechtvaardigheid wordt geaccepteerd, het abstracte idee van rechtvaardigheid in gevaar komt? In eigen land nemen Emerson en Thoreau, twee belangrijke 19e-eeuwse intellectuelen, het voor Brown op, net zoals Hugo dat vanuit het buitenland doet. Alle drie vallen ze de autoriteit van de consensus (of de tirannie van de meerderheid, zoals Tocqueville dat zo mooi noemde) aan. De aanval op het wapendepot is een voorbode van de Amerikaanse burgeroorlog, die er iets later op volgt. Dan wordt er maatschappelijk al anders tegen Brown aangekeken en wordt breed slavernij als een onrechtvaardig verschijnsel gezien. Dat verantwoordelijkheidsgevoel van Brown snapt ook Maarten Luther King honderd jaar later heel goed omdat hij weet dat het gelijkheidsprincipe meer betekent dan enkel de emancipatie van de zwarte Amerikanen. Daarom spreekt hij zich uit tegen de Vietnamoorlog en wordt hij door velen aangevallen omdat dit de emancipatie in gevaar zou brengen. Omri Boehm verdedigt in dit boek het abstracte en metafysische idee van rechtvaardigheid dat niet lang na de Amerikaanse Burgeroorlog weer uit het zicht verdwijnt. In grote stappen beschrijft hij het liberalisme dat na die Burgeroorlog wel universeel zegt te zijn, maar dat volgens hem niet is. Het begint bij Holmes, die aanvankelijk een soort Emerson-abolitionist is, maar opschuift naar wat de Amerikaanse constitutie van mensen vraagt. Plichten maken bij hem plaats voor interesses en conventies. Hij snapt het als iemand zijn eigen belangen boven die van zijn buren stelt. John Dewey, door Holmes beïnvloed, valt het absolutisme in filosofie en politiek aan en hem gaat het, volgens Boehm dan, vooral om het begrijpen van culturele conventies en ervaringen. Als we maar goede doelen weten te stellen, daar de juiste middelen bij vinden en compromissen leren sluiten. Het gaat Dewey om de democratie die bij Amerika past. Dat wij-liberalisme wordt voortgezet door mensen als Rawls, Rorty, Lilla en Lepore. De plicht maakt steeds meer plaats voor het recht. Tegelijk komen er ook allerlei vormen van identiteitspolitiek op met een relativistisch perspectief op cultuur, samenleving en geschiedenis.\nAlleen een wet of waarheid die losstaat van menselijke conventies, vrij van wetenschappelijke feiten, kan universeel zijn. Het is Kant die de mens abstract en metafysisch wil begrijpen en waar we in deze tijd filosofisch en politiek veel aan kunnen hebben. In Wat is Verlichting? stelt Kant zich de vraag hoe de mens zelf kan denken en daarbij niet afhankelijk is van de autoriteit van anderen. Het gaat Kant niet om de beschrijving, maar om de plicht zelfstandig te denken. We maken het ons zelf soms wel heel makkelijk als we het denken overlaten aan experts die het veel beter weten dan wijzelf. Het zelf denken komt vooral in gevaar als we eenvoudigweg terugvallen op wat anderen ons voorschrijven. De grootste bedreiging voor het denken schuilt voor Kant niet in een gewelddadige oplegging van buitenaf, maar in de tirannie van de meerderheid waarmee mensen veranderen in conformerend vee. Het gaat niet om wat de normen ons voorschrijven maar waartoe verbeelding ons toe in staat stelt. Deze copernicaanse wending in het begrip autoriteit komt Boehm ook tegenin het verhaal van Abraham en zijn zoon Isaac uit het Oude Testament. Daarbij krijgt Abraham de opdracht van God om zijn zoon te offeren. Uiteindelijk gehoorzaamt Abraham God niet door een ram te offeren in plaats van zijn zoon. Ook Abraham begrijpt dat mensen de plicht hebben het algemene idee van rechtvaardigheid te volgen en in bepaalde situaties en momenten geen recht hebben om te gehoorzamen.\n\nOmri Boehm wil ons losweken van de conventies en de overtuigingen waarmee we omgeven zijn en daagt ons uit daarboven te staan. Het gaat niet om te gehoorzamen wat ons opgelegd wordt, maar meer om het aanleren van die ongehoorzame houding. Voor hem hebben we de plicht het algemene principe van rechtvaardigheid te volgen dat boven onszelf uitstijgt. Dat principe van liefde voor de mensheid hebben we hoog te houden en daar kunnen we geen rechten aan ontlenen. Dat is een heel ander geluid dan dat van al die groepen in de samenleving die zich achtergesteld voelen en denken dat zij nu eindelijk aan de beurt zijn. Heel anders ook dan de nihilistische machtsstrijd en het verdedigen van het eigenbelang. Boehm heeft een heel compact boek geschreven en je hebt het idee dat hij soms met zevenmijlslaarzen door de geschiedenis loopt. Het is bijvoorbeeld waar dat John Dewey het abstracte idee over mensen meer concreet wilde maken en verbinden aan nieuwe wetenschappelijke inzichten. Wat in zijn tijd voor de filosofie en sociale wetenschappen ook echt iets nieuws was. Maar het is ook waar dat Dewey juist heel bevreesd was voor de tirannie van de meerderheid en er alles aan deed om alle Amerikanen uit hun onmondigheid te halen. Boehms perspectief is vooral interessant voor grote maatschappelijke vraagstukken waar we maar niet uitkomen. Dat wordt concreet als hij heel kort laat zien hoe zijn humanisme er uit ziet. Dan gaat hij in op de relatie tussen Israël en Palestina, waarover hij eerder een boek heeft geschreven. Hij is voor een één-statenoplossing met gelijke rechten voor Joodse en Palestijnse inwoners. De Joodse identiteit staat tegenover de Palestijnse identiteit. De Joden trekken zich na de Tweede Wereldoorlog in Israël terug. Alles hadden ze verloren, inclusief hun geloof in de Verlichting. Ze hebben enkel nog elkaar en als anderen daar een oordeel over hebben worden ze al snel als antisemiet gezien. De Palestijnen worden in hun eigen gebied buitenstaanders, gekoloniseerd, hun land wordt afgenomen en ze worden op gewelddadige manier onderdrukt. Volgens Boehm kunnen we alleen van die strijd van identiteiten afkomen als de gelijkheid van alle mensen als beginpunt nemen en daar een verplichting in zien. Alleen zo’n universeel perspectief in radicale vorm maakt stappen vooruit en alleen zo kan onrecht worden bestreden in plaats van dat we elkaar bestrijden. Het is goed dit boek er regelmatig bij te pakken in deze onoverzichtelijke tijd.\n\nBoehm, Omri (2022). Radikaler Universalismus. Jenseits von Identität. Berlin: Propyläen. 175 pagina’s."
  },
  {
    "objectID": "posts/22-06-28_de_wereld_tegemoet_met_verwondering/Dewereldtegemoetmetverwondering.html",
    "href": "posts/22-06-28_de_wereld_tegemoet_met_verwondering/Dewereldtegemoetmetverwondering.html",
    "title": "De wereld tegemoet met verwondering",
    "section": "",
    "text": "Hoe kunnen we tevreden zijn met onze huidige cultuur als zijn visie voor de toekomst nog voor ons ligt?\n- Martin Jay\n\nJohn Dewey wordt in 1859 geboren, het jaar ook waarin Darwins On the Origin of Species, Marx’ A Contribution to the Critique of Political Economy en Mills On Liberty worden gepubliceerd. Dewey is in zijn lange en actieve leven een veelschrijver. 37 boeken, meer dan 700 artikelen in 140 tijdschriften, talloze rapporten en manuscripten en wat al niet meer schrift hij. Veel baanbrekende boeken zitten ertussen zoals Psychology (zijn eerste boek), School and Society(een van zijn populaire boeken), Democracy and Education (boek dat hem het beste samenvat), Experience and Nature (het boek dat hij met het grootste plezier maakte), Quest for Certainty (een van zijn beste boeken), The Public and its Problems (zijn meest gebalanceerde boek, vindt hij) en Logic: The Theory of Inquiry (zijn eerste en laatste liefde). Zijn ideeën hebben niet alleen een grote invloed op de Verenigde Staten, ook op de filosofie, het onderwijs en de democratie in talloze andere landen. Hij leeft een lang leven en houdt zich wetenschappelijk en publiek bijna 70 jaar lang met hele verschillende onderwerpen bezig. En altijd wordt er gekeken en geluisterd naar hoe Dewey erover denkt.\nOver dat invloedrijke leven en werk schreef Martin Jay in 2002 een mooie biografie onder de titel The Education of John Dewey. A biography, dat rond deze tijd (juli 2024) opnieuw in paperback wordt uitgebracht. In die dikke biografie portretteert Jay John Dewey in allerlei posities die hij heeft ingenomen als zoon, broer, echtgenoot, maar ook als student, docent, filosoof, onderwijsman, politiek activist, intellectueel en democraat. Ook zijn directe omgeving wordt in het boek met stukjes tekst geportretteerd. Tegelijk schetst Jay een beeld van Dewey’s tijd. Over zijn jonge jaren tijdens de Amerikaanse Burgeroorlog, de tijd van industrialisatie, migratie en de opkomst van wetenschap, over de Eerste Wereldoorlog en de manier waarop Amerika een wereldspeler wordt, over de grote depressie, grote armoede en de invloed die dat weer heeft op mensen en over de Tweede Wereldoorlog en de naoorlogse jaren. Jay deelt Dewey’s leven en werk in drie fasen op: Emergentie (1859-1893) is de periode waarin Dewey zijn stem vindt, Ervaring (1894-1916) is de periode waarin Dewey zijn stem laat horen en Engagement (1917-1952) is periode waarin Dewey gehoord wordt.\n\nJohn Dewey wordt geboren in Burlington, Vermont, New England, een stad die in het tweede deel van de 19e eeuw door industrialisatie en migratie sterk verandert Hij komt uit een middenstandsgezin, zijn vader is kruidenier en zijn moeder runt het huishouden. Zijn veel oudere ondernemende en efficiënte vader is een heel ander persoon dan zijn gelovige en sociale moeder voor wie het om discipline en karaktervorming gaat en haar kinderen vraagt of het wel goed zit met Jezus. Dewey studeert aan de Universiteit van Vermont waar hij via professor Torrey met Kant en filosofie in aanraking komt. Hij wordt leraar in het onbeduidende Oil City (Pennsylvania) en denkt daar na over wat hij verder in zijn leven moet doen. Filosofie is dan nog verbonden aan de clerus en dat wil hij niet. Hij is geïnteresseerd geraakt in het Hegeliaanse denken dat door een klein groepje mensen rondom W.T. Harris via het Journal of Speculative Philosophy in Amerika wordt verspreid. Het is het enige filosofische tijdschrift zonder gelovig karakter. Dat Hegeliaanse denken geeft hem een bepaalde structuur en samenhang en biedt een rationele basis voor zaken die zonder geloof moeilijk te vatten zijn. Hij schrijft zijn eerste artikel en vraagt Harris of het de moeite loont om hier meer werk van te maken. Na twee jaar Oil City gaat hij filosofie studeren aan de John Hopkins Universiteit. Al dat optimisme dat het werk van Dewey gaat kenmerken, kom je bij zijn generatie tegen. Filosofie wordt een nieuwe discipline, een nieuwe manier om tegen de wereld aan te kijken en zij die het hardste rennen, denken ze, zullen als eerste de juiste weg vinden. Filosofie kent op de JHU drie studieonderdelen: geschiedenis van filosofie (Morris, waar Dewey het meest mee op heeft omdat hij het idealisme verdedigt), psychologie (Hall, waar hij een geproblematiseerde relatie mee heeft, maar wiens werkwijze hij interessant vindt) en logica (Peirce, die hij dan daar links laat liggen, maar waar hij later op terug zal komen). Dewey kiest voor Morris, volgt Hall en negeert Peirce, schrijft Jay hierover. In 1884 schrijft hij zijn dissertatie over De Psychologie van Kant waarin hij Torrey’s interesse in Kant volgt, Morris’ interesse in Hegel en de psychologische focus van Hall vasthoudt. Psychologisch vraagstukken zijn nieuw en Dewey weet dat als je menselijke activiteiten en ervaringen wilt begrijpen, je als filosoof daarmee bezig hebt te houden. Hij krijgt een betrekking aan de universiteit van Michigan en daar gaat het hem om religie, moraal, psychologie, Hegel, bewustzijn en sociale en politieke veranderingen en, iets later, ook over hoe we leren en hoe we denken. Het idealisme combineert hij met het experimenteren. Hij gaat naar Minnesota en komt voor korte tijd weer terug naar Michigan. Zijn eerste boeken verschijnen, hij schrijft over onderwijs en democratie en hij bouwt zijn reputatie op. Om antwoorden te geven op sociale vraagstukken laat hij het neo-Hegelianisme los. Hem gaat het nu om de intelligente geest, de sociale samenleving, de menselijkheid vanuit een evoluerend organisme en om het begrijpen van het denken vanuit een activiteiten en handelingen.\nIn 1884 wordt hij hoogleraar aan de Universiteit van Chicago. Als hij in Chicago aankomt is daar veel aan de hand. Er is enorme welvaart en tegelijk is er grote armoede. De stad gaat blinken en er is een oorlog gaande tussen kapitaal en arbeid. In Michigan was er veel denken en nauwelijks actie, hier in Chicago is er veel actie en nauwelijks denken. Daar weet hij wel raad mee, die twee wil hij samenbrengen. Het christendom laat hij in Chicago achter zich en Hull House (het sociale buurtcentrum van Jane Addams, de latere Nobelprijswinnares voor de Vrede) wordt zijn nieuwe kerk met Addams als pastoor. In dat Hull House gaat hem om sociale rechtvaardigheid veel meer dan om wet en orde en mensen betrekken bij de samenleving. Hull House zelf maakt hem radicaler en de filosofieafdeling die hij runt en waar hij ook met goede mensen kan werken, biedt hem de juiste omgeving. Ook hier houdt hij zich bezig met psychologie, mentale processen en ethiek. Hij krijgt ook de gelegenheid om vanuit het departement de Laboratorium-school op te zetten, een experimentele school waar zijn vrouw het hoofd van wordt. Of het nu over sociale rechtvaardigheid gaat, onderwijs, kennen, psychologie of logica of over moraliteit, de samenleving, democratie of de filosofie, altijd betrekt hij het belang van onderzoek doen en experimenteren hierbij. Hij wordt de trekker van de progressieve onderwijsbeweging in Amerika, waarbij het niet in de eerste plaats over traditionele kennisoverdracht gaat, maar het kind centraal komt te staan. Dewey zelf zal deze beweging steunen, hoewel hem veelmeer een samenleving-gecentreerd onderwijs voor ogen staat. Hem gaat het niet om geïsoleerde individuen op te leiden maar ervoor zorgen dat burgers zich verantwoordelijk voelen voor die samenleving. Vanwege strubbelingen rondom zijn school verlaat hij Chicago. In 1905 krijgt hij een aanstelling aan de Columbia Universiteit om daar in New York de filosofieafdeling te leiden. In korte tijd wordt het de bekendste afdeling van het land.\nVanaf begin 1919 is Dewey meer dan twee jaar in Azië, eerst in Japan en daarna voor langere tijd in China. In Rusland heeft er een socialistische revolutie plaatsgevonden en die communistische ideeën leven in China. Dewey moet niets van het dialectisch materialisme hebben. Hij is van het experimenteren in plaats van voorgeschreven richtlijnen, voor vrijheid in plaats van discipline en wil niet met geweld hebben. Dat draagt hij ook uit als hij later naar Turkije, Mexico, Rusland en Zuid-Afrika reist om daar de overheden bij de opbouw van het onderwijs te steunen. Terug in Amerika gaat hij zich steeds meer met publieke zaken bezighouden. De nieuwe wereld in de maak heeft experimenten nodig, politieke en maatschappelijk voorwaarden zijn van belang en het gaat daarbij om onderwijskundige inspanningen. Het gaat niet om ideologie, het gaat om verbeelding. Het gaat niet om het vinden en het concluderen, het gaat om groei en streven, niet om aankomen maar om de reis. De filosoof die daarbij past gaat niet op zoek naar eeuwige waarheid maar wil de wereld beter maken door intelligente actie. In de dertiger jaren zal hij zich meer met het politieke en publieke bezighouden vanwege de crisis in zijn eigen land en ontwikkelingen in het buitenland. Voor hem zijn mensen van nature associatief en met elkaar verbonden en alle sociale activiteiten hebben consequenties. Een gezonde Amerikaanse democratie is gebaat bij geïnformeerd en geschoold publiek. Vrijheid is voor hem niet iets wat je kunt ontdekken maar iets waar je naar hebt te streven. Absolute waarheden bestaan volgens Dewey dus niet. Een onderzoeker kan op basis van onderzoek gerechtvaardigde beweringen doen waarbij de methode belangrijker is dan het systeem, het onderzoek belangrijker is dan de kennis en voorlopige bevestiging meer zegt dan de waarheid. John Dewey schrijft nog door tot op hoge leeftijd en overlijdt in 1952 op 92-jarige leeftijd.\n\nOver John Dewey zijn ondertussen een aantal hele goede biografieën geschreven. Westbrook schreef in 1991 misschien wel de beste biografie (John Dewey and American Democracy). Dat is een heel gericht boek waarin Dewey wordt beschreven als advocaat van de democratie en laat zien wat Dewey’s ‘democratie als manier van leven’ betekent. Dewey’s denken en handelen wordt door Westbrook in belangrijke ‘problematische situaties’ geplaatst en de lezer krijgt de onorthodoxe Dewey te zien die altijd de participatieve democratie verdedigt. Een paar jaar later verschijnt er nog zo’n mooie biografie, nu van Allan Ryan onder de titel John Dewy and the High Tide of American Liberalism. Voor Ryan is Dewey misschien dan wel een wat saaie man, maar oh zo radicaal, engergiek en innovatief. Vooral, en dat spreekt Ryan aan, is Dewey de Amerikaanse sociale denker die individuen ziet als leden van de samenleving, die alleen tevreden zijn als die samenleving hen betekenis geeft los van het consumentencomfort. Naast het analytische boek van Westbrook en het meer interpreterende boek van Ryan, is Jays boek het meest beschrijvende boek. Misschien niet de beste biografie over hem, maar wat doet dat ertoe? Ook dit boek is heel goed en geeft namelijk wel een heel duidelijk en samenhangend portret van deze grote Amerikaanse filosoof, die het denken over onderwijs en democratie verandert.\nToen Dewey overleed stond er in The American Mind dat “Dewey de gids was, de mentor en het geweten van het Amerikaanse volk: het was nauwelijks overdreven om te zeggen dat een generatie lang geen enkele belangrijke kwestie was opgehelderd totdat Dewey had gesproken”. Nee, Martin Jay, zoveel is mij wel duidelijk geworden na het lezen van jouw boek: we kunnen niet tevreden zijn met onze huidige cultuur als zijn visie voor de toekomst nog voor ons ligt.\n\nJay, M. (2024/2002). The Education of John Dewey. A Biography. New York: Columbia University. 592 pagina’s."
  },
  {
    "objectID": "posts/23_07_28_Kants_revoluties/Kantsrevoluties.html",
    "href": "posts/23_07_28_Kants_revoluties/Kantsrevoluties.html",
    "title": "Kants revoluties",
    "section": "",
    "text": "Zelf denken betekent de toetssteen van de waarheid in jezelf (dat wil zeggen in je eigen reden) zoeken; en de maxime te allen tijde zelf te denken, is de verlichting\n- Immanuel Kant\n\nImmanuel Kant is de filosoof van de moderne tijd. xxxx\n\nxxxx\n\nxxx\n\nWillaschek, M (2024). Kant. De revolutie van het denken. (vertaald door Mark Wildschut). Amsterdam: Atheneum-Polak & Van Gennep. 439 pagina’s."
  },
  {
    "objectID": "posts/23_07_28_Kants_timmerwerk/Kantstimmerwerk.html",
    "href": "posts/23_07_28_Kants_timmerwerk/Kantstimmerwerk.html",
    "title": "Kants timmerkwerk",
    "section": "",
    "text": "Uit het kromme hout waaruit de mens gemaakt is, kan niets volmaakt rechts in elkaar worden getimmerd..\n- Immanuel Kant\n\nDriehonderd jaar gelden werd Kant geboren. Volgens Marcus Willaschek, hoogleraar filosofie aan de Universiteit van Frankturt en zelf Kantexpert en voorzitter van de Kantcommissie, is Immanuel Kant de belangrijkste filosoof van de moderne tijd. In zijn boek Kant. De revolutie van het denken valt hij zo meteen met de deur in huis. Voor Willaschek is Kant de belangrijkste denker sinds Plato en Aristoteles. Hij ziet hem als een moderne metafysicus, natuurkundige van formaat en kosmopoliet en tegelijk als de grote moraalfilosoof. Kant heeft niet alleen de filosofie en de wetenschap op z’n kop gezet. Zijn invloed strekt uit tot in onze tijd al was het omdat hij van invloed was op de Duitse grondwet en de weg bereidde voor eerst de Volkenbond en later de Verenigde Naties. In onze tijd, waarin we vrede en democratie opnieuw met elkaar moeten doordenken, de natuur in gevaar is en aan wetenschap wordt getwijfeld, is zijn denken nog steeds van grote waarde. In Duitsland wordt het jubileum dit jaar groots gevierd en mede ter gelegenheid van die gebeurtenis schreef Marcus Willaschek de zeer toegankelijke inleiding Kant. De revolutie van het denken. Willaschek slaagt erin Kant toegankelijk te maken voor een gemiddelde lezer en ook daarom is het goed dat het boek recent naar het Nederlands is vertaald. In dertig hoofdstukken, die van los van elkaar te lezen zijn en toch een samenhangend geheel vormen, laat hij ons kennis maken met verschillende aspecten van zijn denken en bovenal zelf daarover nadenken.\n\nDe dertig hoofdstukken verdeelt Willaschek over vijf delen. Het eerste gaat over politieke en historische aspecten. Willaschek begint met Kants denken over de ‘eeuwige’ vrede, allicht ook omdat Kant dat als het belangrijkste politieke doel en zijn filosofische doel ziet. Vrede die mogelijk maakt dat de rechten van mensen worden erkend is voor Kant geen onbereikbaar ideaal, eerder een bereikbaar doel. Met staten die zelf hun democratie organiseren en verdedigen, met een federatie daarboven die het volkenrecht waarborgt en het wereldburgerrecht dat burgers ook ten opzichte van andere staten ter zijde staat. Voor ons bekend en toen helemaal nieuw. Het is duidelijk dat Kant niets op heeft met historische noodzakelijkheden en vaste ontwikkelingspatronen. De wereld waarin we geboren worden biedt ons vrijheden en voorwaarden om daaraan te werken. De mensheid is voor hem dat ‘collectieve ding’ dat kind, volwassene en grijsaard tegelijk is, met stappen vooruit en dan weer achteruit. Hij houdt de hoop overeind dat het beter kan worden en van fouten geleerd. Als je dan zo denkt, is het wel nodig het verstand te gebruiken en zelf te leren nadenken. Luiheid en lafheid aan de ene, intimidatie en bedreigingen aan de andere kant zijn een gevaar voor deze verlichting. Daarom ook hecht Kant zoveel waarde aan opvoeding omdat mensen zo het vermogen ontwikkelen om regels te volgen waarvan men zo de juistheid leert inzien. Bij dat opvoeden gaat het achtereenvolgens om disciplineren, cultiveren, civiliseren en moraliseren, om zo een vrij handelend mens te worden, dat zelf denkt, onderzoek doet en op eigen benen staat. Het tweede deel gaat over de moraal van de rede, waarmee Kant vooral bekend is geworden. Rede en de redelijkheid staan in zijn denken centraal, waarbij het gaat om het vermogen om logisch en consistent te denken, kennen en handelen. Niet zozeer als middel, maar met het doel om een waardig persoon te worden. Hier komt ook het categorisch imperatief aan de orde, misschien wel Kants belangrijkste bijdrage aan de filosofie. ‘Handel zo dat de maxime van je handeling tot algemene wet verheven kan worden’, de bekende gulden regel die wederkerigheid en onpartijdigheid uitdrukt, voor iedereen en altijd. De waardigheid van de mens heeft ook te maken met zijn autonomie, zijn vermogen zichzelf de wet te stellen en zich een rechtvaardige en vreedzame wereldorde voor te stellen. Hoe je jezelf verhoudt ten opzichte van anderen komt in het derde deel van dit boek aan de orde. Niet alleen is het dan nodig over nieuwe staatsvormen na te denken, even belangrijk zijn de voorwaarden waaraan zo’n orde heeft te voldoen. Kant denkt daarbij aan de scheiding van maatschappelijke machten, het geweldmonopolie dat bij de staat ligt en aan representatieve democratie. Revolutie en oorlog brengen de rechten in gevaar en zijn op andere momenten ook onderdeel van de geschiedenis en stappen op weg naar recht en vrede. Kant leeft dan wel dat provinciaal leventje in zijn eigen, vertrouwde Königsberg, hij weet tegelijk alles over de wereld. Ook weet hij heel goed met vrijheid en beperkte vrijheid om te gaan. Hij weet wanneer hij zich over religie kan uitlaten, wanneer hij beter zijn mond kan houden en kent de streken en spitsvondigheden die daarbij horen. Hij kan heel goed met religies en religieuze zaken omgaan, wat in die tijd bijzonder is. Zijn eigen religie van de rede en alles wat de morele verbetering van de mens ten goede komt, houdt hij dan wel heel goed voor ogen. Zo bereidt hij de moderniteit en de globalisering voor.\nKant is naast filosoof nog van alles. Zo was hij antropoloog, psycholoog en natuurwetenschapper en ziet de mens als deel van de natuur. Daarover gaat het vierde deel. Kant presenteert een antropologische theorie over de mens, die nu volledig achterhaald is. De vier menselijke rassen (wit, zwart, Mongools, Indisch) zijn basisvormen die volgens hem te maken hebben met vochtig, droog, heet of koud klimaat. Hij presenteert het niet als bewezen kennis maar als een empirische hypothese die verder onderzocht moet worden. Als psycholoog onderzoekt hij de menselijke vermogens en laat hij zien hoe het cognitief apparaat functioneert. Vanuit dit deel van zijn werk ontstaat in de negentiende eeuw de psychologie en in de twintigste eeuw de cognitieve wetenschappen. En de helft van zijn zeventig boeken gaan over natuurwetenschappen (die hij vooral in het eerste deel van zijn leven schrijft). Hij is heel goed om de hoogte van de stand van zaken in de natuurkunde, astronomie, geologie en geografie. Net als in de moraal ziet hij in de natuur orde en wetmatigheid en herleidt deze ook tot de menselijke geest. Veel van zijn werk gaat over de metafysica, het lot waarop hij verliefd wordt, zoals hijzelf schrijft en waar het vijfde deel over gaat. Hier gaat het om vragen die niet door waarneming en experimenten beantwoord kunnen worden, zoals: waarom bestaat er eigenlijk iets en niet veeleer niets? en over zaken als vrijheid, onsterfelijkheid en God. Het gaat dan om de achterkant van de vragen, de oorzaken achter oorzaken en de voorwaarden van de voorwaarden. Kant zoekt steeds het midden tussen empiristen, die via aanschouwing ons de wereld laten voorstellen, en de rationalisten, die zeggen dat die aanschouwing ons nog geen voorstelling van de objectieve realiteit biedt omdat we daar bepaalde begrippen voor nodig hebben en maakt daar zijn eigen, hele orginele cocktail van. Bij het beantwoorden van metafysische vragen, bijvoorbeeld of God bestaat, wijst hij ons steeds op de grenzen van ons eigen kenvermogen. Die grenzen hebben we in de gaten te houden en de vraag naar God ligt daarbuiten.\n\nWillasschek heeft enorme waardering voor het werk van Kant en maakt keer op keer zichtbaar waarom zijn denken ook voor onze tijd van grote waarde is. Kant geeft ons zoveel later nog steeds perspectief en richting. Willaschek verdedigt hem daarbij en plaatst kritische kanttekeningen waar nodig. Zo wordt Kants filosofie vaak als ‘individualistisch’ beschreven en zou in zijn denken het individu alleen maar verantwoording aan zichzelf hebben af te leggen. Willaschek laat zien dat hij op andere plaatsen wel degelijk die grotere gemeenschap van redelijke wezens voor ogen heeft en de sociale dimensie ziet. Tegelijk zijn bij zijn in onze ogen racistisch denken grote vraagtekens te plaatsen en Willaschek erkent dat. Alleen Willaschek voegt hier wat aan toe. Kant is zich er steeds zeer van bewust dat hij niet in een verlicht tijdperk leeft en zich als mens hier niet van kan afsluiten. Kant wil dat zijn denken (vaak hypothetisch en origineel empirisch) kritisch wordt beoordeeld, dat mensen daar zelf over gaan nadenken en standpunten innemen. Willascheks boek is een heerlijk boek dat je met de veelzijdigheid van Kant laat kennis maken en die veelzijdigheid mooi structureert. Wat blijft hangen is dat Kant niet alleen een maatschappelijke revolutie in het denken te weeg brengt, maar dat er ook in zijn eigen leven revoluties plaatsvonden. Willaschek noemt er drie. De eerste is een persoonlijke revolutie en vindt plaats rond zijn veertigste levensjaar (de fase in het leven waarin je, volgens Kant, zelf rijp bent om een karakter te verwerven). Hij gaat leven volgens strikte regels, houdt zich dan minder met natuurwetenschap bezig en gaat zich actief inzetten voor gerechtigheid en vrede in de wereld. De tweede revolutie is een filosofische revolutie ten tijde van het verschijnen van zijn grote werk Kritik der reinen Vernuft in 1781. Het ware, goede en schone zijn volgens Kant wel degelijk afhankelijk van menselijke standpunten en maken het noodzakelijk dat mensen met elkaar overeenstemming bereiken. De derde en laatste revolutie in zijn leven is van politieke aard en vindt plaats naar aanleiding van de Franse Revolutie in 1789. Kants politieke denken radicaliseert daardoor. De rechtvaardige wereld lijkt haalbaar en zijn filosofie moet daaraan bijdragen. Van Fichte, Schelling en Hegel tot en met Rawls, Habermas en, recent nog, Boehm hebben zich door Kant laten inspireren en zijn werk eigen gemaakt. Goethe merkte nog op dat Kant invloed heeft gehad zonder dat je hem hebt gelezen. Je hebt hem niet meer nodig hebt omdat zijn denken eigenlijk al in je zit. Nu kun je op basis van de geschiedenis na Kant en de gebeurtenissen in onze eigen individualistische tijd sterk afvragen of dat zo is. Daarom ben ik het met Willaschek eens met waar hij zijn boek mee afsluiit: ‘Maar zijn ten diepste humane denkwijze, zijn nuchtere mensenkennis en onvoorwaardelijke morele eis die hij aan ons stelt kunnen ons ook vandaag de dag nog oriëntatie bieden - en ons de moed geven ons van ons eigen verstand te bedien’. En hoop vooral ook verschaffen, wil ik daar graag aan toevoegen, om niet te streven naar dat volmaakte rechte, maar wel naar een beter menselijk timmerwerk.\n\n\n\nWillaschek, M (2024). Kant. De revolutie van het denken. (vertaald door Mark Wildschut). Amsterdam: Atheneum-Polak & Van Gennep. 439 pagina’s."
  },
  {
    "objectID": "posts/24_08_24_Hoop_en_optimisme_cultiveren/Hoopenoptimismecultiveren.html",
    "href": "posts/24_08_24_Hoop_en_optimisme_cultiveren/Hoopenoptimismecultiveren.html",
    "title": "Hoop en optimisme cultiveren",
    "section": "",
    "text": "We moeten de presentatie van onrecht en leed gepaard laten gaan met de presentatie van hoop en mogelijkheden tot verbetering.\n- Lea Dasberg\n\nMicha de Winter rondt zijn interessante boek Medemenselijk opvoeden af met een persoonlijk verhaal over zijn ouders en zijn eigen opvoeding. Zijn beide Joodse ouders hadden voor de oorlog elk een relatie met een ander; zijn vader was getrouwd, zijn moeder verloofd. Zijn vader en moeder overleefden de oorlog, maar hun verliefden zijn om het leven gebracht. Zijn ouders ontmoetten elkaar na de oorlog en trouwden. Ondanks alles bleven ze geloven in een betere wereld en Micha de Winter en zijn broer (onvoorstelbaar toch) groeiden op met optimisme, vriendelijkheid en het idee dat je met anderen samen iets van het leven kunt en moet maken. Zo is het, schrijft hij aan het einde van het boek, allicht ook te begrijpen dat zijn pedagogisch werk niet alleen in het teken staat van het voorkomen van uitsluiting, vernedering en geweld, maar ook, en vooral, hoe medemenselijkheid is vorm te geven en opvoeding, onderwijs en vorming daarvoor zijn in te zetten. Hij vat in dit boek zijn ideeën samen, kijkt terug en om zich heen en laat zien waaraan hij gewerkt heeft, waar hij niets en waar hij juist veel mee op heeft. Hij wil in het boek laten zien hoe je jonge mensen kunt voorbereiden op het leven in de moderne, democratische samenleving en wat daarvoor nodig is. Misha de Winter is daarover uitgesproken: medemenselijk opvoeden is essentieel en daarvoor is er een samenlevingspedagogiek nodig, die hoop geeft en aan het vermogen van jongeren werkt om een actieve rol in de samenleving te spelen.\n\nMicha stelt vast dat in de pedagogiek van de afgelopen decennia de nadruk is komen te liggen op de individuele problemen van kinderen en jongeren en er weinig aandacht is voor vragen als hoe ontwikkelingen in de samenleving het opvoeden, onderwijzen en het vormen van jongeren beïnvloeden. De problemen waarmee men zich hier bezighoudt zijn verengd en gemedicaliseerd en de oorzaken ervan worden bij jongeren zelf of hun ouders gelegd. Hoe scholen, instituten en de brede samenleving daarop inspelen zijn buiten het zicht geplaatst. Volgens De Winter komt dat omdat die bredere vragen niet vanuit het huidige natuurwetenschappelijke kader kunnen worden beantwoord. De onderzoeken zijn experimenten geworden en moeten grote getallen omvatten. Ook speelt mee dat normatieve vragen, zoals wat is een rechtvaardige en menselijke samenleving, niet gesteld worden. Er is, schrijft hij, een samenlevingspedagogiek nodig die dergelijke vragen niet uit de weg gaat en er mede voor kan zorgen dat een samenleving rechtvaardig en menselijk blijft. In zíjn samenlevingspedagogiek gaat het om het om het onderhouden van democratie, sociale rechtvaardigheid en medemenselijkheid.\nDie democratie, rechtvaardigheid en humaniteit echter hebben het zwaar in deze tijd van polarisatie, oorlog dichtbij en klimaatproblemen. Juist nu hebben jongeren hoop en optimisme nodig, net zoals de samenleving dat zelf overigens nodig heeft. Lea Dasberg had het al meer dan veertig jaar geleden over het belang van hoop bij het opvoeden, het vertalen van problemen naar jongeren toe en het zoeken naar mogelijkheden tot verbetering. Die draad wil De Winter weer oppakken en naar deze tijd vertalen. De pedagogiek die hierbij hoort, verschuift van pessimisme naar optimisme en van het individuele naar het sociale en benadrukt het leren van mogelijkheden tot verbetering. De Winter laat zich hierbij onder andere inspireren door het werk van de Poolse pedagoog Korczak, die kinderen een actieve rol gaf in het vormgeven van de eigen leefomgeving, en dat van de Amerikaanse filosoof Dewey, die in hoop de mogelijkheid tot groei zag. De Winters samenlevingspedagogiek wil dus hoopgevend en optimistisch zijn en dat cultiveren. Het zorgt in de opvoeding, het onderwijs en de vorming voor de nodige ‘pedagogische onderbrekingen’ waardoor jongeren leren na te denken voor ze iets doen. Het leeft daarnaast die hoop en dat optimisme voor in de omgevingen waarin ze opgroeien. En tot slot leren jongeren bij De Winter mee te doen aan en te participeren in de samenleving.\nZijn pedagogiek biedt niet alleen hoop en optimisme, het zorgt er ook voor dat jonge mensen vermogens en de wil ontwikkelen bij te dragen aan de moderne, democratische samenleving. Het is nodig dat zij leren zich uit te spreken als ze ergens niet mee eens zijn en samen oplossingen te zoeken als die zich voordoen. Het is nodig dat ze leren wie ze zelf zijn, wat ze willen en dat ze daarbij rekening weten te houden met de ander. Over dat vermogen is natuurlijk al heel veel geschreven, in de sociologie bijvoorbeeld meer recent door Giddens en in de psychologie door Bandura. De Winter gebruikt hiervoor in het hele boek het lelijke woord ‘agency’, wat natuurlijk niet klinkt in een Nederlandstalig boek. Voor hem is dat het vermogen om te kunnen oordelen en handelen als het erop aankomt en waarmee je inziet dat je niet allen het product bent van jouw omgeving en cultuur maar dat je daar zelf ook actief aan kunt bijdragen. Dat vermogen en die daadkracht ontwikkel je in de tijd, heeft ruimte nodig in allerlei situaties en ontwikkelt zich alleen in relatie met anderen. Kinderen en jongeren hebben, daar is De Winter van overtuigt, hiervoor uitdagingen nodig waardoor ze in hun sociale wereld mee kunnen draaien. Ze leren daar te zien hoe dat gaat, te luisteren en hun stem te gebruiken. Dat vermogen wordt niet alleen geleerd en geoefend, maar tevens waar nodig door opvoeders bijgeschaafd. Daar hebben ouders, leraren, jongerenwerkers en hulpverleners veel werk te doen, bij de ene groep meer dan bij de ander.\nDe Winter laat zien hoe hij in zijn eigen werk menselijk opvoeden vorm heeft willen geven, bijvoorbeeld door zich korte tijd op te laten sluiten in de jeugdgevangenis en te ontdekken hoe deze jongeren denken en de kwaliteit van het opvoeden is. Ook door zijn bijdrage aan de Vreedzame School, dat kinderen leert omgaan met conflicten en zijn bijdrage aan het onderzoek naar geweld in de jeugdzorg. Hij gaat in op mensen die hem pedagogisch inspireerden, zoals dus Korczak, Dewey, Dasberg, Giddens en Bandura, maar ook Staub, Solomon, Seligman en Elchardus. Hij laat tevens zien wat we beter kunnen doen. In de Nederlandse jeugdzorg vragen deelbelangen vaak zoveel aandacht dat het geheel en de samenhang uit het oog wordt verloren. Hij doet voorstellen om de basiszorg te vermaatschappelijken waarbij het hele brede pedagogische veld jongeren zelf meer serieus neemt, naar hen luistert en in discussie met hen gaat. Ook de professionele gezins- en jeugdhulp oriënteert zich wat hem betreft meer maatschappelijk en problemen en oplossingen worden meer in sociale context geplaatst. Tegelijkertijd laat hij zien waar we de afgelopen jaren kansen hebben laten liggen door niet in gesprek te gaan met jongeren en hun opvoeders. Dat was het geval toen het ging over de vraag hoe wachtlijsten in de jeugdzorg zijn op te lossen en het geval bij de avondklokrellen en de schoolsluitingen in coronatijd. Het zou goed zijn geweest als in die discussies jongeren ruimte en verantwoordelijkheid hadden gekregen en de beslissingen meer transparant waren geweest.\n\nMedemenselijkheid en humaniteit zijn volgens De Winter onder druk komen te staan, het respect voor andersdenkenden en bepaalde groepen is afgenomen en de wereld is gepolariseerd. Tevens zijn met het neoliberalisme van de afgelopen decennia het egoïsme en groepsdenken sterk toegenomen. Als we de pedagogische ruimte weer wat willen oprekken, is het nodig de opvoeding, onderwijs en vorming te vermaatschappelijken. Dan is het nodig medemenselijkheid te cultiveren en er met elkaar voor te zorgen dat jonge mensen weer nieuwsgieriger en meer open naar anderen toe worden. Dan is het belangrijk dat er situaties en mogelijkheden voor jongeren zijn om zich die capaciteiten eigen te maken en ze daar aan te moedigen humaan en democratisch te handelen.\nIk moet toegeven dat ik altijd met de nodige scepsis naar het werk van Mischa de Winter keek. Ik vond gewoon dat hij zich met te veel onderwerpen bezighield en zich er maar altijd weer bij liet halen. Was er een onderwerp in het nieuws en had het iets met kinderen of jongeren te maken, dan kwam er weer een onderzoek van hem uit, zoiets. Met dit boek is mijn waardering voor zijn werk toegenomen. Vooral omdat dit boek eenheid aanbrengt in zijn veelheid aan onderwerpen. Hij heeft gelijk als hij schrijft dat het werk en denken van jeugdwetenschappers een klinisch psychologisch karakter hebben gekregen en dat het ondertussen nodig is om opvoeding, onderwijs en vorming breder en sociaal te maken. Hij levert in het boek de nodige ideeën aan over hoe netwerken en gemeenschappen versterkt kunnen worden en hoe er rekening kan worden gehouden met bepaalde gemarginaliseerde groepen in de samenleving. Dat maakt dit boek voor mij interessant.\nToch zijn er zaken waar ik het niet met hem eens ben. Of het pedagogisch onderzoek zijn eigen karakter moet hebben met eigen onderzoeksmethoden zoals participatief actieonderzoek, etnografisch onderzoek, observeren, interviewen en focusgroepen, is maar zeer de vraag. Hij schrijft dat het bij het analytisch onderzoek gaat om het ontleden in afzonderlijke elementen en dat daar de samenhang uit het oog is verloren. Je moet je sowieso afvragen of pedagogiek (of zelfs de hele sociale wetenschappen wat mij betreft) andere en eigen onderzoeksmethoden nodig hebben (over dat opsplitsen dachgt Dewey, een van zijn inspiratiebronnen, heel anders). Het gaat om goed onderzoek, we kunnen van elkaar leren en de standaard hooghouden. Het is niet goed om ons in een klein wereldje op te sluiten. Je kunt je ook de vraag stellen of we pas recent oog hebben gekregen voor de individualiteit van het kind en zijn eigen concrete leefsituatie en geschiedenis. Een van zijn grote voorgangers in Utrecht was daar voor de Tweede Wereldoorlog al mee bezig. Maar ik ben het zeer met hem eens, en dat is belangrijker hier, dat je medemenselijkheid actief en bewust moet vorderen en waardeer zeer zijn bijdrage hieraan en zijn pleidooi. Deze lezer is het daar in ieder geval zeer mee eens.\n\n\n\nDe Winter, M (2024). Medemenselijk opvoeden. Samenlevingspedagogiek voor een hoopvolle en daadkrachige generatie. Amsterdam: Uitgeverij SWP. 164 pagina’s."
  },
  {
    "objectID": "posts/25-09-26_De_wereld_waarin_we_leven/Dewereldwaarinweleven.html",
    "href": "posts/25-09-26_De_wereld_waarin_we_leven/Dewereldwaarinweleven.html",
    "title": "De wereld waarin we leven",
    "section": "",
    "text": "Hun belangrijkste doel is om aan de macht te blijven en om dat te bereiken zijn ze bereid om hun buurlanden te destabiliseren, het leven van gewone mensen te verwoesten of - in navolging van hun voorgangers - zelfs honderdduizenden van hun burgers de dood in te jagen.\n- Anne Applebaum\n\nDe wereld van de twintigste eeuw zag er met z’n ideologische blokken duidelijk en geordend uit. De wereld waarin we nu leven is een stuk complexer en ingewikkelder geworden en ons denken over vriend en vijand is veranderd. In het nieuwe boek *Autocracy, INC* van de Pools/Amerikaanse historica/journalist beschrijft Anne Applebaum de nieuwe situatie en waarschuwt ze de vrije wereld voor de kracht van de opkomende autocratieën. Autocratieën zijn voor haar, net als democratieën, niets anders dan politieke systemen om de samenleving te structureren en te organiseren. Ze zijn niet het resultaat van bepaalde culturen, talen of religies, maar kunnen zich overal ontwikkelen als de omstandigheden ernaar zijn. Net als democratieën kunnen autocratieën ontstaan, blijven en weer verdwijnen omdat politieke systemen nou één keer altijd kunnen veranderen. De autocratieën van nu zijn ingewikkelde netwerken geworden, met zelfverrijkende financiële structuren, sterke ondersteunende zekerheidsdiensten en technologische experts die het systeem controleren en propaganda en desinformatie verspreiden. Binnen een autocratie zijn er sterke verbindingen tussen eenheden en mensen die belang hebben bij het in stand houden ervan. Tussen autocratieën, en dat is misschien wel nieuw, zijn er ook sterke banden met andere autocratieën in de wereld. Nu die wereldorde er anders uit is gaan zien, wil Anne Applebaum dat de internationale wereld de autocratieën leert kennen, zoals we die in Rusland van Vladimir Poetin en China van XI Jinping tegenkomen en ook in Angola, Azerbaijan, Belarus, Cuba, Iran, Mali, Myanmar, Nicaragua Noord-Korea, Soedan, Syrië, Venezuela, Zimbabwe en dozijnen andere landen. Autocratieën zijn politieke systemen in allerlei Marxistische, demagogische, kleptocratische en tirannieke gedaanten. Politieke systemen ook die niets willen weten van de invloed van het volk, waar eigen mensen worden onderdrukt als ze er andere ideeën of levenswijzen op na houden en die niet transparant en zeer onberekenbaar zijn. Autocratieën hebben een gezamenlijke vijand en dat is de democratische wereld. Leiders ervan voelen zich onaantastbaar en het internationale recht geldt niet voor hen. Zij schamen zich niet voor hun eigen brute handelen en reageren brutaal als ze door anderen worden bekritiseerd. Ze willen zelf aan de macht blijven en daar hebben ze alles voor over. Idealen binden deze landen allang niet meer. Nu verdedigen ze elkaar op basis van concrete (veelal financiële) afspraken. In haar vorige boek *Twillight of Democracy* wilde Applebaum begrijpen waarom mensen in verschillende democratische landen het democratisch-liberalisme hadden ingeruild voor diverse vormen van reactionair nationalisme (de binnenwereld), hier gaat het haar om het begrijpen van de autocratieën (de buitenwereld).\n\nIn *Autocracy, INC* gaat Applebaum uitgebreid in op de vraag hoe het autocratisch geloof er is gekomen en hoe het zichzelf in stand houdt. Eind jaren zestig zoekt Duitsland toenadering tot Rusland en andere Oostbloklanden. In Rusland waren grote olie- en gasvelden gevonden en misschien was het mogelijk om economische relaties op te bouwen om zo toekomstig militaire conflicten te voorkomen. Het zoeken naar verandering door handel en het normaliseren van relaties wordt na de val van de muur versterkt. Ook de handel met China wordt dan op poten gezet. In eerste instantie lijkt het erop dat deze politiek de democratische ontwikkelingen daar ten goede komen. Wat er werkelijk gebeurt (dat de nieuwe mogelijkheden slechts een kleine groep ten goede komt) dringt lang niet door. In het westen denkt men dat in die open en verbonden wereld democratie en de liberale ideeën vanzelf de goede kant oprollen. Niemand staat erbij stil dat het wel eens heel anders zou kunnen gaan en dat niet-liberale ideeën juist ónze kant op kunnen komen. Ook in andere landen zien we ontwikkelingen die eerst heel positief lijken en heel anders uitwerken, zoals dat in Venezuela en Zimbabwe gebeurt. Deze landen waren lang corrupt en kenden verouderde politieke verhoudingen. De veelbelovende nieuwe systemen breken eerst het vertrouwen af en dan snel de hele democratisch opbouw. De omvang van corruptie kent er geen grenzen. Honderden miljarden verdwijnen in de zakken van de nieuwe leiders en de eigen bevolking van de in principe rijke landen leeft in bittere armoede. De machthebbers zijn betrokken bij drugshandel, illegale mijnbouw, ontvoeringen en goudsmokkel. Grote sommen geld verdwijnen met nauwelijks te begrijpen transacties in de zakken van de oligarchen. Nieuwe samenwerking wordt opgebouwd met vergelijkbare landen die er zelf beter van worden.\nDe autocratieën begrijpen al snel dat het belangrijk is dat ze hun verhaal in eigen hand houden. Bepaalde websites en digitale systemen worden daarom verboden en daarvoor in de plaats komen eigen sites en eigen veiligheids-, controle- en AI-systemen. Niet alleen wordt de liberale-democratische taal zwart gemaakt (want wat is er gevaarlijker dan Russen die zich met Europa identificeren?), er moet ook een eigen positieve taal voor in de plaats komen. In Poetins Rusland, Assads Syrië en in Maduro’s Venezuela worden hele eigen werelden gecreëerd waar mensen in gaan geloven als ze het maar iedere keer weer horen en alleen zo. Daarnaast investeren China en Rusland met miljarden in televisie- en radiostations en websites voor Afrika, Azië en Latijns-Amerika. Het zijn relatief goedkope zenders die voortdurend positieve Chinese en Russische boodschappen uitzenden alsmede misinformatie en complottheorieën, allemaal ook nog versterkt met boodschappen uit rechts-extreme Amerikaanse hoek.\nNa de Tweede Wereldoorlog werd door de nieuw opgerichte Verenigde Naties de Universele Verklaring van de Rechten van de Mens aangenomen als basisdocument voor vrijheid, rechtvaardigheid en vrede in de wereld. In het verlengde ervan werden ook andere documenten opgesteld die de omgang in de wereld richting gaven. Die organisatie en afspraken worden steeds meer in twijfel getrokken. China vraagt in plaats van mensenrechten om het recht op ontwikkeling, win-win afspraken en het recht op soevereiniteit. En de Russen willen af van de Amerikaanse hegemonie in wereld en streven een multipolaire samenleving na. Voor wat die multipolaire wereld betekent hoef je alleen maar naar Mali, Syrië of Nicaragua te kijken en is al snel duidelijk dat je niet alles aan die landen zelf en hun autocratische ondersteuners over kunt laten.\nLang is er een naïef vertrouwen geweest in de kracht van democratie, want als er werkelijk kracht, macht en bronnen werden gebruikt, zouden dictaturen vanzelf verdwijnen. Er bestonden lijsten met tactieken om tot democratieën te komen. Nieuwe succesvolle bewegingen ontstaan vervolgens, men leert van elkaar en hele nieuwe tactieken met sociale media en financiën komen erbij. Echter, de autocratieën leren zelf ook hoe ze charismatische leiders in het diskrediet kunnen brengen, valse berichten kunnen versturen, groepen kunnen isoleren, de vijand zwart kunnen maken en de vrije wereld van alles de schuld kunnen geven.\n\nVoor Anne Applebaum is het duidelijk dat die verschillende autocratieën een ondermijnende invloed hebben gehad op democratische waarden in eigen landen en andere landen in de wereld. Er zijn dan geen duidelijk te onderscheiden blokken meer, er zijn wel degelijk democratische en autocratische landen. Wat betekenen deze ontwikkelingen voor onszelf, wat moeten wij doen en hoe hebben wij ons als vrije liberale wereld op te stellen ten opzichte van deze autocratische landen? In haar boek doet ze enkele concrete voorstellen. Allereerst is het goed zicht te krijgen op de financiële geldstromen. De oligarchen kunnen nu nog makkelijk hun geld kwijt in de democratische landen waar ze grote huizen en landgoederen kopen en eigen bedrijven opzetten. Al die interacties zijn zichtbaar en controleer te maken, als we dat willen. Dat kan niemand alleen, maar dat kan wel als de democratische landen daarin met elkaar samenwerken. Bovendien is goed om hier met goede journalistiek ruchtbaarheid aan te geven. Aanvullend is het tijd voor aangepaste wetgeving en regels en ervoor te zorgen dat er juridische transparantie komt. Ook communicatie op basis van bewijsvoering vraagt internationale samenwerking, zodat betrouwbaarheid en democratische waarden weer een plek krijgen in landen die nu onder een autocratische lucht leven. Tot slot is het nodig afstand te nemen van de gedachte dat internationale handel en geld verdienen democratische ontwikkelen vanzelf ten goede komen. Economische relaties vereisen ook democratische waarden. Het kan zijn dat we minder geld verdienen en onze wereld kleiner wordt, maar dat is dan zo en op termijn levert dit meer op. Vooral is het goed om hier de onderlinge banden tussen democratische landen te zien. Op die democratische landen is van alles te zeggen, maar nu worden ze niet alleen van binnenuit bedreigd maar ook, en vooral, van buitenaf. Democratische landen hebben zo veel te bieden dat het ook goed is ze te verdedigen. De wereld van nu is soms heel moeilijk te begrijpen, dat maakt mensen onzeker en lijkt op No country for old men. Allicht is die wereld ingewikkelder dan die tussen democratische en autocratische landen en die Applebaum voor ons beschrijft. Er zijn veel tussenvormen en er is nog naar heel veel anders te kijken, maar eerst maar eens dat grote plaatje en het overzicht dat Applebaum ons in enkele grote penseelstrepen schetst. Anne Applebaum is een hele goede gids, die ons bij de les houdt en vertelt waar we nu op moeten letten.\n\n\n\nApplebaum, A.(2024). Autocracy, INC. The dictators who want to run the world. New York: Doubleday. 211 pagina’s."
  },
  {
    "objectID": "posts/26-10-30_De_goede_samenleving/Degoedesamenleving.html",
    "href": "posts/26-10-30_De_goede_samenleving/Degoedesamenleving.html",
    "title": "De goede samenleving",
    "section": "",
    "text": "Vrijheid voor de wolven betekende vaak dood voor de schapen.\n- Isaiah Berlin\n\nJoseph Stiglitz is een Amerikaanse econoom die in 2001 de Nobel Prijs won voor een theorie over hoe deelnemers aan de markt met ongelijke informatie om kunnen gaan. Hij werkte in de negentiger jaren voor de regering Clinton, was daarna de hoofdeconoom van de Wereldbank en is tegenwoordig hoogleraar economie aan de Columbia Universiteit in New York. Hij hield zich bezig met klimaatverandering en de relatie met economische ontwikkelingen. Met Amartya Sen zocht hij naar nieuwe economische meetsystemen die meer zeggen dan het Bruto Nationaal Product. In talloze boeken schreef hij over de globalisering, monopolisering, toenemende ongelijkheid en afnemende economische groei en mogelijkheden voor mensen. Hem interesseert de vraag welke alternatieve economische systemen en maatregelen passen bij een samenleving die het beste met mensen voor heeft en welke weg daartoe is er af te leggen. Stiglitz is bij dat alles kritisch over het neoliberale karakter van de economie in de westerse wereld gedurende de afgelopen halve eeuw, in zijn nieuwe boek The Road to Freedom. Economics and the Good Society ook weer.\nVrijheid speelt in dat nieuwe boek een centrale rol. Stiglitz weet dat over de betekenis ervan heel verschillend gedacht wordt. Hij stelt vast dat sinds Reagan en Bush het begrip vrijheid niet zozeer meer moreel maar economisch is ingevuld en dat het nu vooral gaat om de belangen van de vrije markt en de banken. De diepere betekenis van het begrip en de relatie met universele welzijn van de mensen zijn we met het neoliberalisme uit het oog verloren. Dat is geen nieuwe constatering en hij is ook niet de enige die het debat over economie en samenleving wil verbreden. Hij doet dat door in dit boek te laten zien hoe het neoliberale denken eruit ziet en wat de consequenties ervan voor vrijheid zijn, welke economische (in de eerste plaats), politieke en sociale organisatie er nodig om de vrijheid van de meeste mensen te garanderen, welke regels horen daarbij en wat de consequenties daarvan zijn. In 1944 schreef Hayek het boek The Road to Serfdom, de weg naar een samenleving waarin individuen ondergeschikt gemaakt zijn aan de staat. Het boek wordt het ‘rode’ boekje voor de neoliberalen die het vanaf 1980 voor het zeggen krijgen. Tegenover dat neoliberalisme zet Stiglits zijn The Road to Freedom, zijn kijk op de goede samenleving, over vrijheid en democratie, over de economie die daarbij hoort en een routekaart om daar te komen.\n\nIn de zeventiger jaren ondermijnen de oliecrisis en de toenemende inflatie het vertrouwen in het economische arrangement zoals we dat op tot dat moment langere tijd gekend hebben. Het zijn Ronald Reagan en Margaret Thatcher die vooropgaan in de strijd om economisch hervorming en daarbij teruggrijpen op het neoliberale denkwerk van Hayek en Friedman. De nadruk wordt gelegd op deregulering, liberalisering en economische groei, heilige geloof in de markt wordt een religie en het probleem is de overheid. Er ontstaat een soort ‘ersatz capitalism’ waarin verliezen worden gesocialiseerd en winsten worden geprivatiseerd. De meeste overheden in de wereld adopteren een of andere vorm van neoliberalisme, zoals Stiglitz dat overal van nabij ziet gebeuren. Voor hemzelf is het falen van het neoliberalisme heel zichtbaar. Daarvoor wijst hij naar de enorme ongelijkheden die in de samenlevingen ontstaan, de mogelijkheden die afnemen voor grote groepen in de samenleving, de opkomst van populistische partijen, de maatschappelijke problemen die ontstaan met grote farmaceutische ondernemingen en sigaretten- en voedselbedrijven en de mentale problemen waar mensen mee te maken krijgen. Voor Stiglitz is ook duidellijk dat binnen elk economisch systeem compromissen nodig zijn omdat mensen nu een keer met elkaar verbonden zijn. Anders dan de neo-liberalen willen doen geloven, kan iemands vrijheid nooit in isolatie worden bekeken en heeft die altijd te maken met de vrijheid van een ander. Daarop is het neoliberalisme te bekritiseren omdat het problemen creëert in de wisselwerking tussen economische initiatieven en de gevolgen voor grote groepen in de samenleving, het publieke belangen schade toebrengt, er coöordinatieproblemen in de samenleving ontstaan en het de nadelige gevolgen van pure macht blootlegt.\nStiglits is voor een economisch en politiek systeem dat niet alleen zorgt voor efficiëntie, opbouw van vermogen en duurzaamheid, maar ook morele waarden hanteert. Een wereld in vrijheid kan niet zonder beperkingen, want een wereld zonder beperkingen wordt een jungle. Ten onrechte wordt tegen vrijheid aangekeken als iets positiefs en regels en dwang als iets negatiefs. Vrijheid en beperkingen horen bij elkaar en alleen zo kunnen we een leefwereld voor de wolven én de schapen creëren. Over de regels en voorschriften en de gevolgen ervan kunnen we nadenken. Ook de economische wetenschap heeft laten zien dat mensen sociaal gedetermineerd zijn. We worden wie we zijn door de mensen om ons heen. Zo bouwen we onze waarden en normen op en ons begrip over de wereld en zo worden individuen, vaak onbewust, gevormd als lid van de gemeenschap. In onze eigen tijd is in dat vormen van individuen een grootse rol weggelegd voor de Big Tech bedrijven en de sociale media platforms. Voor een vrije markt van ideeën kun je je afvragen of de individuen zelf wel rationeel en geïnformeerd genoeg zijn om te bepalen wat goed voor hen is. Die markt is namelijk niet transparant en helemaal betrouwbaar. De onafhankelijke instituten die zijn ontstaan om de waarheid een beetje in toom te houden (onafhankelijke rechtspraak, onderzoeks- en onderwijsinstituten, journalistiek) kunnen soms nauwelijks op tegen de macht en de intimidatie en de kracht van meta-narratieven. Lang waren we bang voor een overheid die alles beheerst, nu lijkt het wel of de private sector die rol overneemt. Belangrijke beslissingen dienen collectief genomen te worden. Het is nodig beter door te krijgen hoe economische, politieke en sociale systemen ons vormen, wie daar het recht en de vrijheid voor heeft en welke regels en voorschriften daarvoor nodig zijn. Dat is geen gemakkelijke zaak vanwege de vrijheid van meningsuiting en vrijheid van pers. Een democratie is gebaat bij regulatie waar vrijheid van de een die van de ander in gevaar brengt.\nVan polarisatie is er tegenwoordig niet alleen sprake binnen landen, ook tussen landen is er sprake van. Stiglitz pleit voor een concreet raamwerk van meer eerlijke en rechtvaardige afspraken en vrijheid dat niet alleen naar de rechten maar ook naar de verantwoordelijkheden kijkt van samenwerkende landen. Ook hier geldt, landen kunnen dan doen wat ze willen als ze maar niet andere landen schaden, als de afspraken rechtvaardig zijn en als bij de economische afspraken ook de sociale kosten worden meegerekend. In zijn boek verdedigt hij een progressief kapitalisme (een verjongde sociaal democratie, noemt hij het ook wel) dat er voor zorgt dat mensen het goed hebben en zij zich veilig voelen en dat vrijheid serieus neemt. Een systeem ook waarin mensen kunnen floreren, een betekenisvol en creatief leven kunnen leiden, met goede gezondheidszorg, onderwijs, en bestaanszekerheid. De goede samenleving die hij voor ogen heeft zorgt ervoor dat macht niet in handen ligt van een kleine groep mensen maar wordt verdeeld. Net zo goed als dat het ervoor zorgt dat de sterke ongelijkheid weer afneemt. Het zorgt voor collectieve actie waar nodig en is zich bewust van de rol ook die economie speelt in het vormen van mensen. De samenleving blijft veranderen. Mensen en instituten moeten zich voortdurend kunnen aanpassen en daarom wordt binnen die goede samenleving leren als een levenslang proces gezien. Daarom ook wordt er publiek geïnvesteerd in kinderen en de toekomst, in onderzoek en de sociale en fysieke infrastructuur. Die goede samenleving heeft een gedecentraliseerde economie nodig want de wereld is te complex om centraal aangestuurd te worden. Er zijn heel veel verschillende soorten instituten nodig en niet alles van de economie hoeft op winst gericht te zijn.\n\nStiglitz is in zijn The Road to Freedom op zoek vrijheid en de goede samenleving die ervoor zorgen dat individuen kunnen floreren en groeien en in harmonie met elkaar en de natuur kunnen leven en dat brengt hem bij onderwijs en democratie. De lens waarmee we de wereld zien wordt beïnvloed door de mensen om ons heen. Goed onderwijs helpt ons de krachten die daarin spelen te begrijpen, we worden er coöperatiever en betrouwbaarder door als we beter weten wat nodig is. Tegelijk is het nodig de democratie te verjongen, door beslissingen meer vanuit het perspectief van rechtvaardigheid te nemen. Door ongelijkheid aan te pakken, door geld hierbij een minder belangrijkere rol te geven en beslissingen beter te onderbouwen. The Road to Freedom komt behoorlijk rommelig op mij over. Zaken lopen door elkaar heen en iets wat eerder is behandeld, komt later opnieuw aan de orde. Hij had beter de analyse van het neo-liberalisme, zijn eigen concrete voorstellen en zijn lange termijn perspectief uit elkaar kunnen trekken en er een compact boek van kunnen maken. De onderbouwing van rechtvaardigheid en hoe we beslissingen eerlijker kunnen maken, verdiende meer aandacht en ook de rol van informatie daarbij kunnen betrekken (waar hij ooit de Nobelprijs voor ontving). Stiglitz heeft in het boek veel op met het idee van de ‘onpartijdige toeschouwer’ van Adam Smith en de ‘sluier van onwetendheid’ van John Rawls. Daarmee geeft hij een filosofische onderbouwing van de waarden die we met elkaar hebben na te streven, als een betere manier om mensen te vormen. Ik snap wat hij bedoelt, maar het blijft er wat bij hangen. Het had beter gekund en hij had het beter kunnen doen, denk je als je het leest. Maar er blijft nog zoveel van waarde over en uiteindelijk heeft Stiglitz natuurlijk helemaal gelijk als hij zegt dat we soms vergeten dat de economie er is om de samenleving te dienen en niet anders om.\n\n\n\nStiglitz, J.(2024). The Road to Freedom. Economics and the Good Society. Dublin: Allen Lane/Penguin Random House UK. 356 pagina’s."
  },
  {
    "objectID": "posts/27-11-25_Een_paar_richtlijnen_voor_de_toekomst/Richtlijnenvoordetoekomst.html",
    "href": "posts/27-11-25_Een_paar_richtlijnen_voor_de_toekomst/Richtlijnenvoordetoekomst.html",
    "title": "Een paar richtlijnen voor de toekomst",
    "section": "",
    "text": "Het bijzonderste wat Amerika aan de geest en de wijsheid van de wereld heeft bijgedragen.\n- Ralf Waldo Emerson\n\nWalt Whitman, zo schrijft Jan-Hendrik Bakker in zijn boek De Kracht van gras. Walt Whitman en onze tijd, is een van de mensen geweest die Amerika z’n identiteit geeft. Zoals Bob Dylan dat een eeuw later zal doen, zeg maar. Whitman (1819-1892) doet dat met z’n dichtbundel Leaves of Grass/Grasbladen dat in 1855 verschijnt en waarin hij in een twaalftal gedichten zijn optimistische vergezicht op de mens, de wereld en de kosmos beschrijft. Er zullen een aantal uitgaven verschijnen en de laatste rondt hij af vlak voor zijn dood. Hij is een selfmade-genie, die op vroege leeftijd moet werken, timmerman is, leraar, journalist, verpleegkundiger en bovenal dichter natuurlijk. Hij is niet alleen van belang voor de Amerikaanse identiteit, hij is ook belangrijk voor de queergemeenschap, inspireert belangrijke dichters en denkers en zijn radicaal humanisme en universeel optimisme geeft mensen hoop op een een betere wereld. Voor de filosoof Bakker is Whitman interessant voor onze tijd waarin de democratie het moeilijk heeft en we niet goed weten welke democratie we nodig hebben. We hebben namelijk met elkaar niet een goed uitgewerkt idee van een gedeelde toekomst. Dat heeft Whitman in de 19e-eeuw wel. Het is goed zijn denken over humaniteit, individualiteit en hoop naar onze tijd te verplaatsen en te kijken naar wat de betekenis van hem nu is.\n\nSinds de Renaissance gaat de mens zichzelf als individu zien die deel uitmaakt van de kosmos. Zo ontstaat het idee van vrijheid en ontplooiing. De mens wordt zich bewust van de innerlijke beleving, het dagelijkse leven wordt gezien en de natuur ontdekt. In elk individu zit wel een vonkje goddelijk en zo wordt de wereld ook een mensenwereld die onze liefde verdient en waarin kritiek en verbeelding mogelijk worden. De mens maakt zich los uit het groter verband, maar zet zich ook op de troon en onderwerpt de wereld. De mens krijgt een opdracht omdat humaniteit daarom vraagt. Die opdracht ziet Whitman en voor hem zit het universele in het kleine en het onbeduidende in het moment. Voor hem zit het in de verbinding van het persoonlijke zelf met de zelven van anderen, de zelf die zich kan verplaatsen in de anderen en dat ook van anderen te vragen. Dat individuele, dat dagelijkse en het natuurlijke komen in zijn Grasbladen terug. “Lees deze bladen in de open lucht, elk seizoen, elk jaar van je leven”.\nVoor Whitman gaat het nog om de verbinding van het individu met de massa. Daarvoor is het nodig je op een goede manier te verhouden tot de anderen. Het gaat hem om vreedzaam samenkomen (concreet en fysiek) van het individu met de anderen op openbare plekken zoals op de veerpont of aan het strand, waarin Whitman jou als ander en lezer op verschillende manieren betrekt en laat zien dat er in massaliteit individualiteit zit (“Uit het rollen der oceaan, de massa, kwam een druppel zachtjes tot mij”). Juist nu de individualiteit het zo moeilijk heeft in onze tijd (met z’n eenzaamheid, consumptie/verspilling/verlies sociale cohesie en de totalitaire macht van de media) is het van belang na te denken over hoe we de verschillen tussen mensen overeind kunnen houden. Kunst kan daar steun bieden en dat is precies wat Whitman wil.\nOm jezelf als persoon te zien, is het nodig jezelf te zien als iemand met een eigen geest. Je moet jezelf kunnen zien, jouw eigen gedachten en gevoelens herkennen en weten dat je in de tijd en de ruimte leeft. Kortom, er is een zelfbewustzijn nodig van ik besta, neem waar, denk en voel en ik leef in de wereld. Dat is nodig ook om voorstellingen te maken van anderen in andere omstandigheden en de wereld buiten jezelf. Taal (om jezelf en elkaar te begrijpen) is daarbij nodig evenals een verantwoordelijkheidsgevoel daarvoor nodig is. Met taal en dat verantwoordelijkheidsgevoel is er een betere wereld mogelijk en dat geeft hoop. De hoop op de betere wereld en daaraan werken drukt Whitman uit in democratie, dat voor hem vooral de verbondenheid tussen mensen uitdrukt. Democratie omvat voor hem veel meer dan verkiezingen en politieke en partij-beslommeringen. Het gaat hem om de omgang en de interactie tussen mensen en de manier waarop we overtuigingen delen met elkaar in het openbare en persoonlijke leven. Het gaat Whitman om de mens, zijn karakter en zijn persoonlijkheid en om de omgang met elkaar. De individuele mens ziet hij als bouwsteen voor de democratie en elke steen hebben we daarvoor nodig. Te veel wil Whitman er ook weer niet over kwijt, want hij wil zich niet opdringen. Dan trekt hij zich terug en laat het aan de toekomstige generatie over:\n\nWat mij aangaat; ik schrijf slechts een paar richtlijnen voor de toekomst. Ik doe slechts even en stap naar voren om me dan weer terug te haasten in de duisternis.\n\n\nBakker heeft een mooi boek geschreven over Grasbladen van Walt Whitman en daarin plaatst en bespreekt hij dit werk als filosoof. Aan de 19e -eeuwse tijd en context waarin Whitman opgroeit, besteedt Bakker betrekkelijk weinig aandacht. Voor mij had dit meer aandacht verdient. Bakker wisselt hoofdstuk over het poëziewerk Grasbladen af met hoofstukken over filosofische thema’s. Hij bespreekt die thema’s van de 19e -eeuwse Whitman vanuit de ooghoeken van 20ste/21ste-eeuwse filosofen. Meer nog dan het hoofdwerk zelf (waar hij terecht enorme bewondering voor heeft), lijkt het hem te gaan om de betekenis van dat werk voor onze tijd. Over integrale geletterdheid en burgerraden en dergelijke had Whitman het niet en daarmee wil ik maar flauw zeggen dat niet alles voortkomt uit het werk van Whitman. Bakker gebruikt Whitman vooral als inspiratiebron. Het gaat Bakker om de kracht van gras en hij wil dat het Whitmans poëziewerk stimulerend werkt op de kracht van de democratische samenleving en de progressieve politiek.\nHet is Richard Rorty, die vijfentwintig jaar geleden wijst op het humanistisch elan van de dichter Whitman en ook op het wetenschappelijke werk van zijn evenknie en de iets jongere John Dewey. Whitman en Dewey schrijven beiden op hun eigen manieren (de een met gevoel, de ander met theorie) veel over ervaring, communicatie, participatie en gemeenschap. Rorty ziet dat in de tijd van zijn pleidooi de sociaaleconomische strijd voor gelijkheid en sociale rechtvaardigheid en het werken aan een betere wereld worden ingeleverd voor cultuurpolitiek en getheoretiseer. Daarmee neemt links ten onrechte afstand van de erfenis van Whitman en Dewey. Bakker bouwt hierop voort. Allicht, zo denkt Bakker, kunnen we met Whitmans Grasbladen zelf weer meer zachtaardig, eenvoudig, kritisch, tolerant en vrijgevig worden en tegelijk het vertrouwen terugkrijgen in de democratische samenleving. Gras staat symbool voor overleving, volharding, diversiteit, verbinding, groei en sterfelijkheid en het is iets alledaags en onuitroeibaar. Door Grasbladen te bespreken, er de kracht van te laten zien en het in onze tijd te plaatsen stuurt Bakker ons naar een samenleving en een politiek waarin het om het individu, de persoon, de wereld en de kosmos gaat, het geheel en in samenhang. Minder belangrijk zijn voor hem politieke en sociale kwantiteit, belangrijker vindt hij de spirituele kwaliteit. Daar bedoelt hij mee dat we in ieder geval erkennen dat Iedereen anders, uniek en van waarde is. Daar bedoelt hij ook mee dat we weer uitstralen dat eigenlijk niemand het alleen kan doen. Iedereen is verbonden met andere mensen. Die andere mensen hebben we net zo goed als instituten nodig om te groeien en te bloeien. Laten we afstand nemen, zo straalt zijn boek uit, van ons egoïsme en onze zelfingenomenheid en onszelf bejubelen op de manier zoals Whitman dit voor ogen had, ook al staat dit heel ver af van wat we dagelijks om ons heen horen, zien en ervaren: “Dit is wat je moet doen: heb de aarde en de zon en de dieren lief, veracht de rijken, geef een aalmoes aan iedereen die erom vraagt, sta op voor de dommen en dwazen, wijd je inkomen en arbeid aan anderen, haat tirannen, twist niet over God, bejegen gewone mensen geduldig en coulant, neem voor niets en niemand je hoed af, ga vrijelijk om met krachtige, onopgeleide mannen en vrouwen en met jongens en meisjes en met de moeders van gezinnen, lees deze bladen in de open lucht elk seizoen elk jaar van je leven, onderzoek opnieuw wat je op school of in de kerk of in de boeken verteld is, verwerp alles wat je besmet, en je bloedeigen vlees zal een groot gedicht zijn, en niet alleen rijkelijk vloeien in je woorden, maar ook in de stille welving van je lippen en je gezicht en tussen de wimpers van je ogen in alle bewegingen en gewrichten van je lichaam (p. 22)” \n\n\nBakker, J.-H.(2024). De kracht van gras. Walt Whitman en onze tijd. Leusden: ISVW Uitgevers. 230 pagina’s."
  },
  {
    "objectID": "posts/28-12-30_De_evolutietheorie_in_het_beklaagdenbankje/Deevolutietheorieinhetbeklaagdenbankje.html",
    "href": "posts/28-12-30_De_evolutietheorie_in_het_beklaagdenbankje/Deevolutietheorieinhetbeklaagdenbankje.html",
    "title": "De evolutietheorie in het beklaagdenbankje",
    "section": "",
    "text": "De wet komt voort uit de wanhoop van de menselijke natuur\n- José Ortega Y Gasset\n\nIn de twintigste eeuw kent Amerika enkele bekende processen. Het Brown v. Board of Education-proces (1954) is er zo één. Het is aangespannen door Oliver Brown en anderen en gericht tegen het onderwijsbestuur van Topeka, Kansas. Inzet van dat proces is de rassenscheiding in het openbaar onderwijs. Met de uitspraak komt daar officieel een einde aan en zal belangrijk zijn voor de verdere ontwikkeling van de burgerrechten in het land. Een andere bekende zaak is de O.J. Simpson moordzaak, veertig jaar later, die uitloopt op een gigantisch mediaspektakel. Hier wordt de Amerikaanse voetbalspeler en auteur O.J. Simpson verdacht van moord op zijn ex-vrouw en haar nieuwe vriend. O.J. wordt eerst vrijgesproken van moord, maar later toch aansprakelijk gesteld voor doodslag. De bekendste rechtszaak van de 20ste eeuw is echter het ‘apenproces’ waarin een leraar (John T. Scopes) wordt beschuldigd van het onderwijzen van de nieuwe evolutietheorie, dat volgens de wetgeving van de staat Tennessee helemaal niet mag. Het gebeuren speelt zich af in de hete zomer van 1925 in het slaperig stadje Dayton, aan de voet van Cumberland-bergen ergens tussen Chattanooga en Knoxville; iedereen moet op de landkaart opzoeken waar het ligt. Hier wordt die zomer een nationale strijd gevoerd tussen religie en wetenschap, hier gaat het over God en de democratie. Twee partijen staan er recht tegenover elkaar en de één denkt heel anders over cultuur, ethiek, religie en de rol van de staat dan de ander. Via de radio kunnen Amerikanen de gebeurtenis volgen (dat is nieuw) en honderden journalisten zijn erbij in dat stadje om er verslag van te doen. Daar waar Amerika op allerlei manieren vernieuwt en innoveert, weet het helemaal niet goed waar het zelf in moet geloven. Het proces nagelt de hele natie een tijdlang vast.\n\nBegin 1925 neemt de staat Tennessee met ruime meerderheid een wet aan die het verbiedt om elke theorie te onderwijzen die de Goddelijke Creatie ontkent zoals in de Bijbel verwoordt. Ook is het strafbaar te beweren dat wij mensen afstammen van de dieren. Het is duidelijk dat de Butler Act, zoals die wet heet, bedoeld is om het geloof in God te verdedigen en de verspreiding van de evolutietheorie een halt toe te roepen. Onderwijzers mogen in ieder geval vanaf nu de evolutietheorie niet meer onderwijzen in het openbaar onderwijs, noch in de colleges. In 1859 had Darwin zijn Origins of Species gepubliceerd. Daarin stelt hij dat soorten zich over lange tijd ontwikkelen via natuurlijke selectie. Individuen met gunstige eigenschappen hebben een grotere kans te overleven en zich voort te planten. Zo worden eigenschappen aan volgende generaties doorgegeven en dat weer kan leiden tot geleidelijke aanpassing van soorten aan hun omgeving. Darwin maakt duidelijk dat de wereld niet statisch is, maar verdurend verandert en ook dat we niet meer op een vaste manier tegen hiërarchie aan kunnen kijken. Misschien is het niet eens de evolutietheorie zelf, maar vooral het idee dat wij mensen van apen afstammen dat er bij de Fundamentalisten en de strenge Protestanten niet ingaat. Kinderen en jongeren op school en in de colleges mogen met die gedachten niet vergiftigd worden. De meer liberale protestanten daarentegen verdedigden juist dit nieuwe wetenschappelijke inzicht. Met de nieuwe wetgeving is de vrijheid van meningsuiting en de vrijheid om iets te leren in het geding. De American Civil Liberties Union, die het aan de kant staat van het meer vrije denken, voelt zich uitgedaagd door de nieuwe wetgeving en gaat op zoek gaat naar een leraar die het aandurft om de wet te overtreden. Er wordt een advertentie geplaatst in de plaatselijke krant en al snel reageert de jonge natuur- en wiskunde leraar John Thomas Scopes hierop. Hij durft het wel aan het onderwerp in de klas te behandelen. Hij geeft een biologieles uit het erkende boek Civic Biology, dat in een korte sectie dit onderwerp behandelt. Hij daagt de overheid uit en zo komt er in de zomer van 2025 dat bekende ‘apenproces’ hierover. In het boek maken we uitgebreid kennis met de belangrijke spelers in dit ware theaterstuk. In ieder geval is er een belangrijke rol weggelegd voor twee hoofdrolspelers. De liberale kant wordt vertegenwoordigd door de bekende jurist Charles Darrow. Voor Darrow is het duidelijk dat wetgeving iets is van mensenhanden. Wat we in deze wereld nodig hebben, is een beetje meer menselijkheid, denkt hij. In de aanloop naar het proces heeft Darrow al naam gemaakt in verschillende andere processen waarin hij steeds opkomt voor de armen, de achtergestelden en delen van de zwarte bevolking. Darrow verdedigt de arbeiders en de vakbond in bijvoorbeeld de Pullmann-staking van Chicago en ook de jongens Leopold en Loeb, die een veertienjarige jongen hebben vermoord. Hij weet dat de wetgeving vaak niet ver genoeg gaat om iedereen te beschermen en ziet daar een rol voor zichzelf om die op te rekken. Hij wil een bijdrage leveren aan de vernieuwing van wetgeving en het denken over criminaliteit. Darrow heeft niets tegen religie, integendeel, want een beetje religie hebben we volgens hem in het leven nodig. Hem gaat het om de burgerlijke vrijheden, de vrijheid om te zeggen en te denken wat je wilt en om de scheiding van kerk en staat. Recht tegenover Darrow staat de andere hoofdrolspeler, de populist en fundamentalist William Jennings Bryan, die in het boek het meest uitgebreid wordt beschreven. Hij is een bekende politicus voor de democratische partij (waar Darrow ook lid van is). Drie keer wordt Bryant genomineerd als democratische presidentskandidaat voor de landelijke verkiezing. Steeds verliest hij. Hij heeft wel een belangrijke positie onder Woodrow Wilson en wordt gezien als architect van de Volkenbond. Bryant komt als politicus op voor de mannen en vrouwen uit de kleine steden, van de boeren ook, van hen die niet gezien worden. Hij is net als Darrow voor de arbeiders, maar wel tegen de vakbond. Hij is de politicus met een romantisch hart en een religieuze ziel, die vindt dat hij leeft in de grootste tijd, het grootste land ooit en zich er bewust van is deel uit te maken van grootste ras ooit, het Kaukasische (blanke) ras. Bryant verdedigt ook steeds de slavernij, want een zwart persoon is uiteindelijk beter af met een blanke meester. Deze standpunten verdedigt hij ook in zijn eigen krant The Commoner, zoals hijzelf ook genoemd wordt. Hij had in Amerika nogal wat strijd geleverd en wil dit keer in dit proces de nieuwe wetgeving in Tennessee verdedigen. Want hij moet niets weten van Darwin ‘die ons niet eens laat afstammen van een goede Amerikaanse aap, hij laat ons van een Afrikaanse bruut afstammen’, net zo hij niets moet weten van het onderwijzen van ‘Darwinisme, atheïsme, agnostisme of de evolutietheorie in zoverre het de oorsprong van het leven betreft’. Een derde hoofdrolspeler, minder prominent en uitgewerkt in het boek, is Henry L. Mencken, een intellectuele journalist uit Baltimore die uitgebreid over het proces rapporteert waarvan Wineapple veel gebruik maakt in haar boek. Het is Mencken die de evolutietheorie via Thomas Henry Huxley in Amerika populariseert. Mencken is het eens met Huxley dat er alleen over evolutie kan worden nagedacht wanneer die met logische bewijsvoering wordt onderbouwd. Het is ook Mencken die voor het eerst heeft over het ‘apenproces’. Het is ook Mencken die Nietzsche voor Amerika ontdekt, die de Fundamentalisten dan weer op een hoop gooiden met Darwin. Er doen nog veel andere spelers mee in dit grote theaterstuk en hun rol wordt kort beschreven.\nOp 10 juli 2025 begint het proces, dat in het tweede deel van het boek van dag tot dag is te volgen. De verdediging maakt direct duidelijk dat wetenschap en religie twee hele verschillende werelden van denken en leren zijn en dat ze niet met elkaar verward moeten worden. Het is goed om te begrijpen dat ‘Moses nog nooit van stoom, elektriciteit, de telegraaf, de telefoon, het vliegtuig en boerenmachinerie gehoord had’. En Bryant, de ‘fundamentalistische paus’, zoals Mencken hem noem, verdedigt de letterlijke interpretatie van de bijbel en zijn superieure geloof. Hij wil voorkomen dat God de wereld uit wordt geschopt samen met onze morele standaarden, waarvoor we de verderfelijke Nietzsche en Darwin in de plaats krijgen. Het is niets voor niets, zo houdt hij voor, dat Nietzsche als gek is gestorven, hij maakt anderen ook gek en die malle evolutietheorie van Darwin draagt daaraan bij. Vooral de ondervraging van getuige Bryant door Darrow maakt indruk en van de grote Bryant blijft niet veel over. Scopes wordt toch veroordeeld voor het overtreden van de wetgeving met een boete en dat kon ook niet anders met deze rechter, deze juryleden in deze tijd.\n\nHet boek van Wineapple is een hele mooie beschrijving van de tijd waarin het nieuwe Amerika aan het begin van de twintigste eeuw vorm krijgt. Elk land heeft verhalen nodig waarmee je het beter begrijpt. Dit verhaal over het ‘apenproces’ is zo’n verhaal. Het maakt duidelijk wat er zoal speelt en hoe er gedacht wordt. Wineapple maakt duidelijk dat vrouwen dan wel kiesrecht hebben gekregen, maar ze staan buiten het maatschappelijke gebeuren (behalve dat ze het proces mogen verslaan). De Eerste Wereldoorlog, waar Amerika halverwege 1917 aan mee doet, zorgt ervoor dat niets en niemand meer veilig is. Bekende personen worden van rode sympathieën verdacht, de Klu Klux Klan paradeert door de straten en zwarte Amerikanen worden gelyncht. Wineapple laat zien wat er tegelijk in de politiek gebeurt Zoals gezegd, Amerika vernieuwt en innoveert, maar weet niet goed wat het met zichzelf aan moet. Het is allemaal nog voordat er in Amerika een maatschappelijke consensus wordt gevonden met een balans tussen de behoeften van de burgers en de ondersteuning door de overheid. De invloed van Roosevelt, Dewey en Keynes moet zich nog laten gelden. Wineapple besteedt alle aandacht aan die beschrijving van de tijd voor die consensus en aan het begin van de modernisering. Ze trekt geen lijn naar het heden en de toekomst en laat dit aan de lezer over. Dat is trouwens wel wat er wat mij betreft aan ontbreekt in dit boek. Er is tegenwoordig opnieuw sprake van een sterke onderliggende strijd en boeken worden opnieuw verboden op scholen en colleges in verschillende staten van Amerika. Hoever dat verleden soms in de beschrijving ook lijkt te zijn, met de kern van het verhaal heeft het land ook nu weer te maken. Dit verhaal van honderd jaar geleden over het ‘apenproces’ leert ons beel over het land nu.\n\n\nWineapple, B. (2024). Keeping the Faith. God, Democracy, and the Trial That Reveted a Nation. New York: Random House. 511 pagina’s."
  },
  {
    "objectID": "posts/28-12-30_De_evolutietheorie_in_het_beklaagdenbankje/Vrijheidalshetlevenzelf.html",
    "href": "posts/28-12-30_De_evolutietheorie_in_het_beklaagdenbankje/Vrijheidalshetlevenzelf.html",
    "title": "Vrijheid als het leven zelf",
    "section": "",
    "text": "Kies in de strijd tussen jou en de wereld de zijde van de wereld\n- Franz Kafka\n\n\n\n\n\nSnyder, T. B. (2024). Over Vrijheid. Amsterdam: Uitgeverij Balans. 454 pagina’s."
  },
  {
    "objectID": "posts/29-01-30_Vrijheid_als_het_leven_zelf/Deevolutietheorieinhetbeklaagdenbankje.html",
    "href": "posts/29-01-30_Vrijheid_als_het_leven_zelf/Deevolutietheorieinhetbeklaagdenbankje.html",
    "title": "De evolutietheorie in het beklaagdenbankje",
    "section": "",
    "text": "De wet komt voort uit de wanhoop van de menselijke natuur\n- José Ortega Y Gasset\n\nIn de twintigste eeuw kent Amerika enkele bekende processen. Het Brown v. Board of Education-proces (1954) is er zo één. Het is aangespannen door Oliver Brown en anderen en gericht tegen het onderwijsbestuur van Topeka, Kansas. Inzet van dat proces is de rassenscheiding in het openbaar onderwijs. Met de uitspraak komt daar officieel een einde aan en zal belangrijk zijn voor de verdere ontwikkeling van de burgerrechten in het land. Een andere bekende zaak is de O.J. Simpson moordzaak, veertig jaar later, die uitloopt op een gigantisch mediaspektakel. Hier wordt de Amerikaanse voetbalspeler en auteur O.J. Simpson verdacht van moord op zijn ex-vrouw en haar nieuwe vriend. O.J. wordt eerst vrijgesproken van moord, maar later toch aansprakelijk gesteld voor doodslag. De bekendste rechtszaak van de 20ste eeuw is echter het ‘apenproces’ waarin een leraar (John T. Scopes) wordt beschuldigd van het onderwijzen van de nieuwe evolutietheorie, dat volgens de wetgeving van de staat Tennessee helemaal niet mag. Het gebeuren speelt zich af in de hete zomer van 1925 in het slaperig stadje Dayton, aan de voet van Cumberland-bergen ergens tussen Chattanooga en Knoxville; iedereen moet op de landkaart opzoeken waar het ligt. Hier wordt die zomer een nationale strijd gevoerd tussen religie en wetenschap, hier gaat het over God en de democratie. Twee partijen staan er recht tegenover elkaar en de één denkt heel anders over cultuur, ethiek, religie en de rol van de staat dan de ander. Via de radio kunnen Amerikanen de gebeurtenis volgen (dat is nieuw) en honderden journalisten zijn erbij in dat stadje om er verslag van te doen. Daar waar Amerika op allerlei manieren vernieuwt en innoveert, weet het helemaal niet goed waar het zelf in moet geloven. Het proces nagelt de hele natie een tijdlang vast.\n\nBegin 1925 neemt de staat Tennessee met ruime meerderheid een wet aan die het verbiedt om elke theorie te onderwijzen die de Goddelijke Creatie ontkent zoals in de Bijbel verwoordt. Ook is het strafbaar te beweren dat wij mensen afstammen van de dieren. Het is duidelijk dat de Butler Act, zoals die wet heet, bedoeld is om het geloof in God te verdedigen en de verspreiding van de evolutietheorie een halt toe te roepen. Onderwijzers mogen in ieder geval vanaf nu de evolutietheorie niet meer onderwijzen in het openbaar onderwijs, noch in de colleges. In 1859 had Darwin zijn Origins of Species gepubliceerd. Daarin stelt hij dat soorten zich over lange tijd ontwikkelen via natuurlijke selectie. Individuen met gunstige eigenschappen hebben een grotere kans te overleven en zich voort te planten. Zo worden eigenschappen aan volgende generaties doorgegeven en dat weer kan leiden tot geleidelijke aanpassing van soorten aan hun omgeving. Darwin maakt duidelijk dat de wereld niet statisch is, maar verdurend verandert en ook dat we niet meer op een vaste manier tegen hiërarchie aan kunnen kijken. Misschien is het niet eens de evolutietheorie zelf, maar vooral het idee dat wij mensen van apen afstammen dat er bij de Fundamentalisten en de strenge Protestanten niet ingaat. Kinderen en jongeren op school en in de colleges mogen met die gedachten niet vergiftigd worden. De meer liberale protestanten daarentegen verdedigden juist dit nieuwe wetenschappelijke inzicht. Met de nieuwe wetgeving is de vrijheid van meningsuiting en de vrijheid om iets te leren in het geding. De American Civil Liberties Union, die het aan de kant staat van het meer vrije denken, voelt zich uitgedaagd door de nieuwe wetgeving en gaat op zoek gaat naar een leraar die het aandurft om de wet te overtreden. Er wordt een advertentie geplaatst in de plaatselijke krant en al snel reageert de jonge natuur- en wiskunde leraar John Thomas Scopes hierop. Hij durft het wel aan het onderwerp in de klas te behandelen. Hij geeft een biologieles uit het erkende boek Civic Biology, dat in een korte sectie dit onderwerp behandelt. Hij daagt de overheid uit en zo komt er in de zomer van 2025 dat bekende ‘apenproces’ hierover. In het boek maken we uitgebreid kennis met de belangrijke spelers in dit ware theaterstuk. In ieder geval is er een belangrijke rol weggelegd voor twee hoofdrolspelers. De liberale kant wordt vertegenwoordigd door de bekende jurist Charles Darrow. Voor Darrow is het duidelijk dat wetgeving iets is van mensenhanden. Wat we in deze wereld nodig hebben, is een beetje meer menselijkheid, denkt hij. In de aanloop naar het proces heeft Darrow al naam gemaakt in verschillende andere processen waarin hij steeds opkomt voor de armen, de achtergestelden en delen van de zwarte bevolking. Darrow verdedigt de arbeiders en de vakbond in bijvoorbeeld de Pullmann-staking van Chicago en ook de jongens Leopold en Loeb, die een veertienjarige jongen hebben vermoord. Hij weet dat de wetgeving vaak niet ver genoeg gaat om iedereen te beschermen en ziet daar een rol voor zichzelf om die op te rekken. Hij wil een bijdrage leveren aan de vernieuwing van wetgeving en het denken over criminaliteit. Darrow heeft niets tegen religie, integendeel, want een beetje religie hebben we volgens hem in het leven nodig. Hem gaat het om de burgerlijke vrijheden, de vrijheid om te zeggen en te denken wat je wilt en om de scheiding van kerk en staat. Recht tegenover Darrow staat de andere hoofdrolspeler, de populist en fundamentalist William Jennings Bryan, die in het boek het meest uitgebreid wordt beschreven. Hij is een bekende politicus voor de democratische partij (waar Darrow ook lid van is). Drie keer wordt Bryant genomineerd als democratische presidentskandidaat voor de landelijke verkiezing. Steeds verliest hij. Hij heeft wel een belangrijke positie onder Woodrow Wilson en wordt gezien als architect van de Volkenbond. Bryant komt als politicus op voor de mannen en vrouwen uit de kleine steden, van de boeren ook, van hen die niet gezien worden. Hij is net als Darrow voor de arbeiders, maar wel tegen de vakbond. Hij is de politicus met een romantisch hart en een religieuze ziel, die vindt dat hij leeft in de grootste tijd, het grootste land ooit en zich er bewust van is deel uit te maken van grootste ras ooit, het Kaukasische (blanke) ras. Bryant verdedigt ook steeds de slavernij, want een zwart persoon is uiteindelijk beter af met een blanke meester. Deze standpunten verdedigt hij ook in zijn eigen krant The Commoner, zoals hijzelf ook genoemd wordt. Hij had in Amerika nogal wat strijd geleverd en wil dit keer in dit proces de nieuwe wetgeving in Tennessee verdedigen. Want hij moet niets weten van Darwin ‘die ons niet eens laat afstammen van een goede Amerikaanse aap, hij laat ons van een Afrikaanse bruut afstammen’, net zo hij niets moet weten van het onderwijzen van ‘Darwinisme, atheïsme, agnostisme of de evolutietheorie in zoverre het de oorsprong van het leven betreft’. Een derde hoofdrolspeler, minder prominent en uitgewerkt in het boek, is Henry L. Mencken, een intellectuele journalist uit Baltimore die uitgebreid over het proces rapporteert waarvan Wineapple veel gebruik maakt in haar boek. Het is Mencken die de evolutietheorie via Thomas Henry Huxley in Amerika populariseert. Mencken is het eens met Huxley dat er alleen over evolutie kan worden nagedacht wanneer die met logische bewijsvoering wordt onderbouwd. Het is ook Mencken die voor het eerst heeft over het ‘apenproces’. Het is ook Mencken die Nietzsche voor Amerika ontdekt, die de Fundamentalisten dan weer op een hoop gooiden met Darwin. Er doen nog veel andere spelers mee in dit grote theaterstuk en hun rol wordt kort beschreven.\nOp 10 juli 2025 begint het proces, dat in het tweede deel van het boek van dag tot dag is te volgen. De verdediging maakt direct duidelijk dat wetenschap en religie twee hele verschillende werelden van denken en leren zijn en dat ze niet met elkaar verward moeten worden. Het is goed om te begrijpen dat ‘Moses nog nooit van stoom, elektriciteit, de telegraaf, de telefoon, het vliegtuig en boerenmachinerie gehoord had’. En Bryant, de ‘fundamentalistische paus’, zoals Mencken hem noem, verdedigt de letterlijke interpretatie van de bijbel en zijn superieure geloof. Hij wil voorkomen dat God de wereld uit wordt geschopt samen met onze morele standaarden, waarvoor we de verderfelijke Nietzsche en Darwin in de plaats krijgen. Het is niets voor niets, zo houdt hij voor, dat Nietzsche als gek is gestorven, hij maakt anderen ook gek en die malle evolutietheorie van Darwin draagt daaraan bij. Vooral de ondervraging van getuige Bryant door Darrow maakt indruk en van de grote Bryant blijft niet veel over. Scopes wordt toch veroordeeld voor het overtreden van de wetgeving met een boete en dat kon ook niet anders met deze rechter, deze juryleden in deze tijd.\n\nHet boek van Wineapple is een hele mooie beschrijving van de tijd waarin het nieuwe Amerika aan het begin van de twintigste eeuw vorm krijgt. Elk land heeft verhalen nodig waarmee je het beter begrijpt. Dit verhaal over het ‘apenproces’ is zo’n verhaal. Het maakt duidelijk wat er zoal speelt en hoe er gedacht wordt. Wineapple maakt duidelijk dat vrouwen dan wel kiesrecht hebben gekregen, maar ze staan buiten het maatschappelijke gebeuren (behalve dat ze het proces mogen verslaan). De Eerste Wereldoorlog, waar Amerika halverwege 1917 aan mee doet, zorgt ervoor dat niets en niemand meer veilig is. Bekende personen worden van rode sympathieën verdacht, de Klu Klux Klan paradeert door de straten en zwarte Amerikanen worden gelyncht. Wineapple laat zien wat er tegelijk in de politiek gebeurt Zoals gezegd, Amerika vernieuwt en innoveert, maar weet niet goed wat het met zichzelf aan moet. Het is allemaal nog voordat er in Amerika een maatschappelijke consensus wordt gevonden met een balans tussen de behoeften van de burgers en de ondersteuning door de overheid. De invloed van Roosevelt, Dewey en Keynes moet zich nog laten gelden. Wineapple besteedt alle aandacht aan die beschrijving van de tijd voor die consensus en aan het begin van de modernisering. Ze trekt geen lijn naar het heden en de toekomst en laat dit aan de lezer over. Dat is trouwens wel wat er wat mij betreft aan ontbreekt in dit boek. Er is tegenwoordig opnieuw sprake van een sterke onderliggende strijd en boeken worden opnieuw verboden op scholen en colleges in verschillende staten van Amerika. Hoever dat verleden soms in de beschrijving ook lijkt te zijn, met de kern van het verhaal heeft het land ook nu weer te maken. Dit verhaal van honderd jaar geleden over het ‘apenproces’ leert ons beel over het land nu.\n\n\nWineapple, B. (2024). Keeping the Faith. God, Democracy, and the Trial That Reveted a Nation. New York: Random House. 511 pagina’s."
  },
  {
    "objectID": "posts/29-01-30_Vrijheid_als_het_leven_zelf/Vrijheidalshetlevenzelf.html",
    "href": "posts/29-01-30_Vrijheid_als_het_leven_zelf/Vrijheidalshetlevenzelf.html",
    "title": "Vrijheid als het leven zelf",
    "section": "",
    "text": "Kies in de strijd tussen jou en de wereld de zijde van de wereld\n- Franz Kafka\n\nTimothy Snyder is hoogleraar geschiedenis aan de Yale Universiteit (New Haven, VS). Zijn terrein is de geschiedenis van Oost- en Midden-Europa, Rusland en de Holocaust. Hij promoveerde bij Timothy Garton Ash (Oxford, Engeland), werkte op verschillende instituten in Europa (o.a. in Leiden) en schreef enkele populaire boeken. Bloedlanden(2010/2011) schreef hij bijvoorbeeld, dat gaat over hoe de nazi’s en de Sovjets massamoord inzetten als politiek beleid. In 2013 hielp hij Tony Judt bij het maken van Denken over de twintigste eeuw (toen Tony Judt door een spierziekte zelf niet meer kon schrijven). Kort na de Amerikaanse verkiezingen in 2016 schreef hij Over tirannie (2017), met twintig historische lessen die van belang zijn wanneer democratie wordt bedreigd.  Hij schreef ook *De weg naar onvrijheid* (2019), dat over Rusland, Europa en Amerika en de nieuwe wereldorde gaat. Over het kwaad heeft hij zich regelmatig uitgelaten in studies en lezingen. Natuurlijk is hij na de inval van Rusland regelmatig in de Oekraïne. Juist in die omgeving van bombardementen en moorden voelt hij zich uitgedaagd om na te denken over de keerzijde van het kwaad: het goede, vrijheid. Wat betekent het eigenlijk als we over vrijheid praten en wat komt daarbij kijken? Voor Schnyder is het duidelijk dat vrijheid meer is dan ergens vrij van zijn of iets schadelijks wegnemen. Dat is negatieve vrijheid voor hem, veiligheid meer. We moeten meer doen dan voorkomen dat dingen kapot worden gemaakt. We moeten iets betekenen, maken, scheppen. Van vrijheid is geen sprake als er iets niet is, van vrijheid is sprake als iets wel aanwezig is. Als er structuren, instituten en perspectieven zijn die die mensen steunen, laten groeien en ontwikkelen, want vrijheid is iets positiefs.\nIn zijn nieuwe boek Over Vrijheid werkt hij filosofische grondslagen uit waarop vrijheid wat hem betreft gestoeld moet worden: soevereiniteit, onvoorspelbaarheid, mobiliteit, feitelijkheid en solidariteit; de vijf vormen van vrijheid, zoals hij ze noemt. Het zijn deze vormen waar het om gaat bij vrijheid en het zijn deze ideeën die we naar voren moeten schuiven.\n\nVrijheid gaat allereerst over het lichaam. Soevereiniteit is daarom zijn eerste vorm van vrijheid. Dit deel krijgt als het goed is vooral in de kindertijd vorm. Het is de Duitse filosofe Edith Stein die op het verschil heeft gewezen van Kôrper en Leib. Bij het eerste gaat om iets en bij het tweede om iemand, het één is object en het ander is subject. Körper tel je en met Leib hou je rekening, zeg maar. Of, zoals Stein het zelf definieerde: ‘er kan een Körper bestaan zonder mij, maar er kan geen Leib zijn zonder mij’. Het waren de nazi’s eerder die anderen als Körper zien waardoor mensen van diverse groepen zichzelf ook niet meer kunnen zien en zo de belofte van de eigen vrijheid en hoop verloren gaat.\nSnyder is sterk beïnvloed door Europese intellectuelen als de Tsjecho-Slovaak Vaclav Havel en de Polen Adam Michnik en Leszek Kolakowski. Hun tegendraadse denken brengt hij samen onder de tweede vorm van vrijheid die hij onvoorspelbaarheid noemt. Zij hadden weinig op met de stijfburgerlijke fatsoensnormen van het communistische regime van voor 1989. Dat communisme, zo stelden ze, holt morele normen uit en is niks anders dan star conformisme, het is betekenisloos en zorgt voor een duistere wereld en onvrijheid. Alles daarin is voorspelbaar. Vrijheid vraagt echter juist onvoorspelbaarheid met z’n dromen, verlangens en oordelen, dat zo belangrijk is met name voor de jeugd. Voor deze intellectuelen gelden andere regels en eigenlijk alleen maar ‘de wet van het leven’. Het alternatief dat zij bieden is ‘in de waarheid leven’ (Havel), leven ‘alsof we vrij zijn’ (Michnik) of ‘dingen doen die niemand van ons verwacht’ (Kolakowski). Hen gaat het niet in de eerste plaats om hoe, maar om het waarom. Hen gaat het om het zoeken naar ‘de wereld van waarheid’, vrijheid dat meer is dan nut en iets dat eerder redelijk dan rationeel is.\nMobiliteit is de derde vorm van vrijheid en voor Snyder gaat het hier om de uitdaging van de volwassenheid. Bij deze vorm van vrijheid gaat het om vaardig bewegen in ruimte en tijd op basis van menselijke waarden waarbij we gaandeweg onze verhalen maken, die aanpassen waar nodig en uiteindelijk bepalen. Het gaat hier om bewegen, ontmoeten en met elkaar communiceren. Het zwarte deel van de Amerikaanse bevolking kon dat lange tijd maar heel beperkt. Het Amerikaanse beeld van de van nature werkschuwe en criminele zwarte blijft maar in het hoofd zitten en de ongelofelijke aantallen zwarten die vastzitten in Amerikaanse gevangenissen beperkt de mobiliteit ook. Denk ook aan de grote ongelijkheid die afstand creëert en vrijheid beperkt of aan de oligarchen die niet alleen het grootste deel van de taart maar ook nog eens het mes in hun handen hebben. Niets hiervan is nieuw en geschiedenis kan ons hier veel leren.\nVrijheid heeft ook met waarheid te maken en met feiten waarmee we ons bestaan begrijpen. De feitelijkheid is voor Snyder de vierde vorm van vrijheid. Met kennis moeten we ons leven tegemoet treden. Het is nodig te snappen wat het leven is, hoe het functioneert en in elkaar zit, wat daarin meespeelt, wat er wel en niet mogelijk is en waar we op kunnen en hebben in te zetten. Als we onze ogen voor die kennis sluiten wordt het heel gevaarlijk. Voor Snyder gaat het hierbij niet zozeer om de vraag wie we zijn, maar veelmeer om wat we moeten doen. Met goed onderbouwde kennis kunnen we nieuwe en meer duurzame evenwichten en levensvormen vinden en ons verhouden tot onze leefomgeving. Ook dit deel van vrijheid vraagt om inspanning. Het is meer dan vrijheid van meningsuiting en de mogelijkheid om jouw mening te uiten. Feitelijkheid vraagt ook om luisteren, inschikkelijkheid en toegang krijgen tot onderwijs, wetenschap en journalistiek. Het gaat er niet om dat je kunt onderbouwen wat jou het beste uitkomt, maar om wat er doelgericht en gezamenlijk te doen is iets met die inzichten.\nVrij ben je nooit alleen, maar dat ben je met anderen. Vrijheid heeft daarom altijd met solidariteit te maken, de vijfde en laatste vrijheidsvorm die Snyder presenteert in Over Vrijheid. Hier gaat het om mensen samenbrengen want alles wat we zijn en kunnen, hebben we uiteindelijk aan anderen te danken. Daarom hebben we ook de verantwoordelijkheid voor anderen wat terug te doen. De wereld van de ‘vrije markt’ en het libertarisme is niet goed met dit gedeelde vrijheidsbegrip te verenigen. De wereld is veel meer dan een spel om rijkdom te vergaren en voor jezelf opkomen. De wereld is er voor ons allen en niet alleen voor een kleine groep rijken.\n\nIn de zomer van 1976 wordt in Amerika 200 jaar onafhankelijkheid gevierd. Schnyder is dan nog kind maar herinnert zich die warme familiedag nog heel goed. In de jaren tachtig gaat hij zich interesseren in het werk van Oost-Europese dissidenten en komt via een studentenbaantje 1989/1990 persoonlijk met hen in aanraking. Hij merkt daar dat de angst voor de Sovjet-Unie plaats maakt voor overmoed en een vreemd soort vertrouwen in de toekomst. Hij wil hier meer van weten en gaat geschiedenis studeren. Nu weet hij daar meer over te zeggen en vervolgens komen er ook nog de rassenrellen, de Irak-oorlog en de financiële crises. Terugkijkend stelt hij vast dat het denken in positieve vrijheid plaats heeft gemaakt voor het denken in negatieve vrijheid. Hij wil dat we onszelf weer zien staan en daar een mening over durven te formuleren. Zijn vormen van vrijheid zijn de kern van zijn boek en geven structuur en richting aan zijn denken over vrijheid. In het laatste deel van het boek wordt hij concreter en laat hij zien wat we kunnen doen door anderen te helpen en zo ons zelf leren te begrijpen; door mensen te ontmoeten, te lezen, onze eigen levensweg te kiezen, lokaal en onafhankelijk nieuws te volgen en, bijvoorbeeld, deel te nemen aan maatschappelijk overleg of lid te worden van een belangenorganisatie. Het is nodig weer zelf te denken in plaats van gehoorzaam volgen wat algoritmes ons opleggen. Democratie is wat hem betreft een werkwoord en een waardeoriëntatie die verbeterd kan worden. Het werkt alleen als de representatie een eerlijke afspiegeling is van alle mensen en een kleine groep het niet met geld kan afkopen of opleggen. Hij laat zien wat vrijheid voor kinderen, ouders, werknemers en gevangenen betekent. Daar bovenop is het nodig democratieën elders te verdedigen, ongelijkheden in eigen land terug te brengen en voor onze natuur te zorgen. Vrijheid heeft ook met ons dagelijks leven te maken, waarin we meer van het scherm los zouden moeten komen om rustig te kunnen ademen, vriendelijk en redelijk te zien, beter te kunnen luisteren en zelf kunnen nadenken.\nHet duurt even voordat je in het verhaal van Schnyder zit. In dit boek reist hij met de lezer door de moderne geschiedenis, laat hij je kennis maken met personen die hierbij van belang zijn en deelt hij ervaringen. Elementen trouwens die hij niet evenwichtig verdeelt over de hoofdstukken: in de eerste hoofdstukken krijgen personen die hem geïnspireerd hebben meer plek dan in latere hoofdstuk. Over Vrijheid is een indrukwekkend boek om te lezen in de tijd van de inauguratie van de president van Amerika en er nogal wat gebeurt in de wereld. Ondertussen lijkt dit zelf wel een dissident geluid te zijn geworden nu heel anders over hoe het is en het zou moeten worden wordt gedacht. Die ruimte die Schnyder zo graag met zijn vrijheidsvormen vult is ondertussen door anderen bezet. Over waar het in de ruimte volgens Schnyder om moet gaan is heel duidelijk, minder duidelijk is hij over hoe de ruimte met deze democratische ideeën is te bezetten. De vraag die hier open blijft staan is: hoe kunnen we ons weer in deze wereld thuis voelen, dit soort doeleinden formuleren en deze ook nog tot stand brengen?\n\n\n\nSnyder, T. B. (2024). Over Vrijheid. Amsterdam: Uitgeverij Balans. 454 pagina’s."
  },
  {
    "objectID": "posts/30-02-26_Privitarisering_van_het_onderwijs/Privitariseringvanhetonderwijs.html",
    "href": "posts/30-02-26_Privitarisering_van_het_onderwijs/Privitariseringvanhetonderwijs.html",
    "title": "De privatisering van het onderwijs",
    "section": "",
    "text": "Onder zo’n systeem kunnen zich exclusieve witte scholen, exclusieve gekleurde scholen en gemixte scholen ontwikkelen.\n- Milton Friedman\n\n\nIn het onderwijs van Amerika gaat het tegenwoordig voortdurend over de rechten van ouders en vrije onderwijskeuze. Daar gaat het over schoolvouchers en in het verlengde ervan over de mogelijkheden om bepaalde boeken te verbieden, de invloed van de LGBTQ+-gemeenschap te beperken en de onderwijsinhoud rond ras, diversiteit en seksualiteit aan te passen. Schoolvouchers kennen wij niet, maar denk daarbij aan programma’s om met belastinggelden private schoolondersteuning en uitgaven te betalen, waar ouders dan een beroep op kunnen doen. Wie stelden de nieuwe onderwijsagenda op, wat is er de achtergrond van, wie waren er zoal bij betrokken, wat is gebeurd en, vooral ook, wat heeft onderzoek naar de effecten ervan ons te vertellen?\nAls het om het beantwoorden van dit soort vragen gaat, is Josh Cowen de juiste persoon. Hij is ondertussen twintig jaar lang nauw betrokken bij het wetenschappelijk onderzoek naar schoolvouchers. Eerst is hij enthousiast en staat hij er open tegenover, maar op den duur is hij steeds kritischer geworden. Hij heeft recent hierover een mooie en uitgebreider studie geschreven: The Privateers: How Billionaires created a culture of war and sold school vouchers. Hij wil dat meer mensen begrijpen wat de effecten ervan zijn op de publiek gefinancierde private scholen, welke problemen erdoor worden veroorzaakt en hoe die ondertussen in het publieke onderwijs doorwerken. Het verhaal van schoolvouchers is het verhaal van een kleine groep, onderling sterk verbonden conservatieve voorstanders en organisaties, die relaties hebben met de rijkste en invloedrijkste spelers in de rechtse politiek van de VS. Volgens Cowen is het denken vanuit schoolvouchers niets anders dan religieus nationalisme.\nDe voucher-programma’s bereiden zich ondertussen maar uit, terwijl de bewijsvoering ertegen zich juist opstapelt. Josh Cowen heeft lang veel vertrouwen gehad in het idee dat onderzoek het overheidsbeleid kan informeren en dat zo’n wetenschappelijke benadering in het onderwijs gemist wordt, waar het werk meer als kunst dan als wetenschap wordt gezien. Over dat vertrouwen is hij onderhand behoorlijk sceptisch geworden nu het om de vrije markt en het geloof gaat, om uitsluiting en isolatie. Maar eerst maar eens dat verhaal.\n\nBrown v. Board of Education van Topeka halverwege de jaren vijftig is een mijlpaal in de geschiedenis van het Amerikaanse onderwijs. Met een uitspraak noemt het Supreme Court van Amerika raciale segregatie in het publieke onderwijs onconstitutioneel. Nog niet eens een jaar later komt Milton Friedmans met zijn The Role of Government in Education (1955), een document dat kan worden gezien als de basis van de vrije onderwijskeuze-beweging. Friedman was tegen segregatie, maar ook tegen het onder dwang opheffen ervan waarmee het publieke systeem z’n zwakte kant laat zien. Private scholen kunnen het dilemma oplossen omdat ouders hun kinderen naar die school kunnen sturen die zij het beste achten, voor de een is dat een witte school, voor de ander een gekleurde school en voor weer een ander een gemixte school. Er is veel weerstand en protest tegen Brown, maar ook een besef dat vrijheid van keuze meer bij de tijd past dan openlijk racisme. Het idee van schoolvouchers wordt verder uitgewerkt. Vanaf het begin zijn de rijke Koch-broers, DeVos-familie, Mike Pence en de christelijk coalitie van de Council for National Policy hierbij betrokken. Zij besteden er heel veel geld aan en andere geldschieters en fondsen zullen spoedig volgen. Samen maken ze er een ware politieke lobby van om gemeenschappen op te bouwen als een samenhangend geheel van kerk, school en familie dat met elkaar een consistent wit, christelijk, getrouwd en heteroseksueel wereldbeeld vormt.\nEr volgen jaren van netwerken en financiële en politieke investeringen en met Ronald Reagan hebben de voorstanders van de privatisering de wind in zeilen. Milwaukee is het eerste concrete voucher-programma dat er komt, rijkelijk gefinancierd door de Bradley Foundation. Milwaukee Parental Choice Program (MPCP) met de 341 Milwaukee kinderen van de zeven private scholen is het eerste demonstratieproject. Nu moest er een goede relatie komen tussen onderzoek en praktijk en een en ander wetenschappelijk worden onderbouwd. Wetenschappers als Peterson en Greene met hun relaties naar Harvard en Stanford worden als ware onderzoekssoldaten bij het initiatief betrokken. Zij zijn onderdeel van het nauwe netwerk en hebben de taak de potenties van het initiatief aan te tonen en vormen het intellectuele tegengeluid. In andere steden (Dayton, New York en Washington DC) komen er vergelijkbare initiatieven, het boek The Education Gap komt uit met de beschrijving van de positieve kanten van het initiatief, er worden enkele belangrijke pleitbezorgers voor het initiatief gevonden die er hun levenswerk van maken en met George W. Bush in het Witte Huis start ook het eerste nationale project.\nDe evaluaties van het initiatief gaan ook door en Cowen zelf is daar vanaf 2006 bij betrokken. Met een ingewikkeld design worden de resultaten van de Milwaukee voucher-kinderen op verschillende meetmomenten met een vergelijkbare groep niet-voucher-kinderen vergeleken. Tot nu toe kon er alleen maar iets worden gezegd over de tevredenheid van ouders, de veiligheid op school en dat soort zaken. Maar waren de leerresultaten van de kinderen (waar het om gaat) er werkelijk op vooruitgaan? Nou, dat blijkt dus helemaal niet zo te zijn, niet in het Milwaukee-project, later al helemaal niet in Louisiana en op andere plekken zijn er ook negatieve resultaten. Als er geen resultaten zijn, zijn die nog te interpreteren zoals je wilt, bij negatieve resultaten en dat met grote krantenkoppen wordt het ingewikkeld. De onderzoeksresultaten zijn eenduidig: schoolvouchers werken gewoon niet en hoe groter en recenter het programma, hoe slechter de resultaten. Cowen concludeert dat het hier had moeten eindigen.\nIn november 2016 wordt Trump als president gekozen en hij stelt Betsy DeVos als Minister van Onderwijs aan. Privatisering van het onderwijs en vrijheid van onderwijs zijn de toverwoorden. Vanaf dan gaat het niet meer om onderzoek, maar nu worden deze ideeën ideologie en breekt een cultuuroorlog in het onderwijs uit die steeds agressiever wordt. De woke-agenda wordt op allerlei manieren hard aangevallen in staten als Florida (!), Texas, Iowa en Oklahoma. Het versterken van de onderwijs-keuze en de rechten van de ouders is het antwoord op het ‘woke-gebeuren’ in het onderwijs. In de tijd van corona komt daar ook nog de Moms for Liberty bij die zich keren tegen het dragen van maskers, vaccinaties en het sluiten van scholen. De hele schoolvoucher-beweging is een rechten van ouders-beweging geworden, religieus en nationalistisch, tegen abortus, anti-LGBTQ+ is, anti-bepaalde boeken en de geschiedenis patriottistisch wil maken.\n\nAan het begin van het boek vat Cowen al krachtig samen wat de onderzoeksresultaten over schoolvouchers hebben opgeleverd. 1) De voucher-programma’s komen ten goede aan leerlingen die nooit op een publieke school zaten.; 2) Hoe groter en meer recent het voucher-programma, hoe slechter de academische resultaten; 3) Veel private scholen die onder druk staan zien in het voucher-programma een uitweg; 4) Vooral kwetsbare kinderen hebben last de veranderingen of worden uit het programma geweerd.; 5) Inzichten in de resultaten versterken de voucher-prestaties (ook al wordt dat vaak als over-regulatie gezien).; 6) Ouders die op zoek gaan naar academische kwaliteit hebben moeite om een plek te vinden in een private school.; 7) Misschien dat competitie de uitkomsten op publieke scholen wat verhoogt, maar daarvoor kun je beter zwakke scholen ondersteunen. Cowen wijst ons niet alleen op deze onderzoeksresultaten, hij waarschuwt ook tegen wat er uit voortvloeit: discriminatie, uitsluiting, schendingen van mensenrechten en de bedreiging van de democratie. Het hele denken in vouchers en alles wat daarmee te maken maakt en doet de Amerikaanse samenleving kwaad.\nAls het boek eind 2024 verschijnt moeten de verkiezingen nog komen. Daarover en over de consequenties weten we onderhand meer dan ons goed doet. Voor het onderwijs betekent dit: ontbinding van het Ministerie van Onderwijs, fondsen vrijmaken gericht op vrije keuze van ouders voor scholen (ook religieuze scholen), afbraak van de scheiding tussen kerk en staat en stoppen met alles wat met LGBTQ+ te maken heeft. Dan lopen er ook nog via andere ministeries zaken die effecten op het onderwijs hebben (Head Start, vaccinatieprogramma’s) en er komen gecertificeerde leerkrachten die op school wapens kunnen dragen (NYRB, 11 Januari 2025).\nTegen alles wat Cowen aan analyse en inzichten naar voren brengt en die het boek zo bijzonder goed maken, valt zijn optimistische afsluiting tegen waarin hij de hele kind-benadering ondersteunt, het idee van scholen als gemeenschap, het levenslang leren, de kindermaaltijden voor arme kinderen en trainingsprogramma’s om lokaal talent te vinden. Cowen heeft gelijk dat aanpakken van de hardnekkige ongelijkheid het onderwijs meer oplevert, evenals inzichten in leerprocessen en politieke leiders die het welzijn van kinderen en jongeren serieus nemen. Nu steekt het magertjes af bij wat er nu in grote mensenwereld gebeurt met het geld en de macht erachter.\nHet stof moet neerdalen en dan is het goed om te beseffen dat het publieke onderwijs van alle mensen is en niet makkelijk is te ontmantelen. Dan is het ook goed om heel duidelijk aansluiting te zoeken bij die rijke Amerikaanse geschiedenis van het publieke onderwijs in de 19e en 20e eeuw met dat grote aantal vooraanstaande personen (bv Horace Mann, William Torrey Harris, John Dewey) die er terecht allemaal van overtuigd waren dat een robuuste democratie een ontwikkelde burger nodig heeft, dat daarvoor publiek onderwijs nodig is dat elke kind en jongere kan volgen en dat wetenschap in die ontwikkeling kan helpen. Die ideeën over onderwijs, cultuur en civilisatie gingen de wereld over en stimuleerden en inspireerden generaties lang. De Privateers verbleken hierbij. Zeker in een tijd van oorlog en bewapening, is het goed te doordenken hoe we de samenleving van binnenuit kunnen versterken is en welk onderwijs voor ieder kind daarvoor nodig is.\n\n\n\nCowen, J. (2024). The Privateers. How Billionaires created a culture war and sold school vouchers. Cambridge, Massachusetts: Harvard University Press. 224 pagina’s.\nRavitch, D. ‘Their kind of indoctrination’. New York Review of Books. January, 11, 2025."
  },
  {
    "objectID": "posts/31-03-31_Democratie_en_expertise/Democratieenexpertise.html",
    "href": "posts/31-03-31_Democratie_en_expertise/Democratieenexpertise.html",
    "title": "Democratie en expertise",
    "section": "",
    "text": "Het probleem is niet alleen de dingen die we niet weten (volgens de National Science Foundation denkt één op de vijf Amerikaanse volwassenen dat de zon om de aarde draait); het is het alarmerend aantal Amerikanen dat zelfvoldaan tot de conclusie is gekomen dat ze zulke dingen helemaal niet hoeven te weten. . . Het giftige brouwsel van anti-rationalisme en onwetendheid schaadt discussies over het Amerikaanse overheidsbeleid over onderwerpen als gezondheidszorg en belastingen.\n- Susan Jacoby\n\n\nVolgens Tom Nichols is het niet zozeer een probleem dat in zijn land (Verenigde Staten) mensen niet zoveel weten over wetenschap, politiek of geografie. Een veel groter probleem is het dat ze er trots op zijn dingen niet te weten of te willen weten en dat onwetendheid een deugd lijkt te zijn geworden. Mensen hebben het advies van de experts niet meer nodig want ze kunnen het zelf wel uitzoeken en elke mening over een onderwerp is net zoveel waard als een andere mening. Dat is zoals er tegenwoordig breed gedacht wordt. Wat experts vinden wordt verworpen, dat gebeurt met grote regelmaat en dan vaak ook nog met woede. Dat schrijft Tom Nichols is zijn aangepaste versie van The Death of Expertise. The Campaign against Estabilished. Knowledge and Why It Matters dat recent is uitgekomen.\nNichols groeide zelf op in de zestig- en zeventiger jaren, toen er nog publiek vertrouwen in politiek en experts was. Misplaatst allicht, maar nu zijn we helemaal de andere kant op doorgeschoten en hebben experts het fout enkel en alleen omdat ze expert zijn. Voor Nichols is de dood van de expertise niet alleen een verwerping van de bestaande kennis en verwerpt het ook de wetenschap en rationaliteit als onderbouwing van de moderne beschaving. Hij ziet dat veel mensen niet alleen basiskennis missen, maar ook dat ze eenvoudige regels van bewijsvoering naast zich neerleggen en weigeren te leren hoe een argument logisch is te maken. The Death of Expertise gaat over de tegenwoordige relatie tussen experts, burgers en politici. Nichols schreef het om de afstand tussen de groepen te verkleinen omdat hij ervan overtuigd is dat een democratische samenleving experts nodig heeft.\n\nNichols weet dat deze kritiek op de burgers niet helemaal terecht is. Want het geldt natuurlijk niet voor iedereen en het is in deze tijd überhaupt onmogelijk om als leek alle informatie te verwerken. Bovendien is er ook van alles over de rol van de expert te zeggen, waarover zo dadelijk meer. Toch is het vooral de onverschilligheid naar kennis toe die hem steekt en het idee dat elke mening net zo goed is als een andere. Het is een nieuw verschijnsel dat feiten en nieuwe informatie vaak niet worden aanvaard. Dat bedreigt het welzijn van mensen en democratieën die afhankelijk zijn van geïnformeerde burgers die hun eigen leven en regering in de gaten kunnen houden. Experts hebben het soms totaal bij het verkeerde eind. De introductie van thalidomide in de vijftiger jaren, een middel tegenslapeloosheid en om braken van zwangere vrouwen tegen te gaan en dat tot ernstige afwijkingen bij de pasgeborenen leidde, is daar een bekend voorbeeld van. Daar wordt dan door de onverschillige burgers op gewezen zonder op de grote successen (die waren er veel meer) te wijzen. Onderbouwd scepsis richting experts is goed, alleen wordt nu de hele autoriteit kinderlijk verworpen. Feit is in ieder geval dat er in de hele communicatie, ook tussen experts, burgers en politici, iets is veranderd en dat we er steeds op willen wijzen dat de ander het fout heeft. Van alles speelt hierin mee als stereotypen, bevestigingsvooroordeel, halve waarheden, complottheorieën en statistische incompetenties, die opgeteld discussies soms wel heel moeilijk maken. De burgers willen een definitief antwoord dat iedereen tevredenstelt, alleen beseffen ze niet dat zo’n definitief antwoord niet te geven is omdat het afhangt van de omstandigheden.\nVoordat hij een antwoord geeft op wat eraan gedaan kan worden, laat hij zien hoe het zover heeft kunnen komen via onderwijs, het internet en de nieuwe journalistiek. Onderwijs leek lang het antwoord op het probleem, het heeft echter bijgedragen aan het vergroten ervan. Na het voortgezet onderwijs volgt bijna iedereen nog onderwijs. Alleen worden studenten daar weinig geschoold in kritisch denken, waarbij het gaat om de competentie om nieuwe informatie te verwerken, ideeën tegenover elkaar te zetten en er logisch over nadenken zonder emotionele of persoonlijke vooringenomenheid. In de onderwijsindustrie worden studenten eerder als klant dan als student gezien. Of zoals iemand ooit tegen Nichols zei: “Op sommige dagen voel ik me minder leraar en meer een werknemer in een dure boetiek”. Er zijn misschien ook wel te veel studenten op plaatsen waar ze niet thuishoren, het niveau is door de massificatie in ieder geval gedaald. En dan zijn er ook nog al die ouders die niet alleen aan helikopterouderschap doen, maar meer dienst doen als de luchtmobiele brigade van hun kinderen. In dat onderwijs zelf worden leraren regelmatig geëvalueerd en kan de leek de expert beoordelen. Volgens Nichols is er een autoriteitsprobleem in het onderwijs dat de positie van experts beïnvloedt.\nNaast het onderwijs heeft ook het internet (en al de sociale media die ermee samenhangen) met zijn bombardement van losstaande informatie daarop invloed. Het internet lijkt ons dommer te hebben gemaakt. Het geeft meer mensen toegang tot de informatie en zorgt tegelijk voor slechte informatie en slecht denken. Mensen denken dat ze er slimmer door worden maar dat is, volgens Nichols, zoiets als denken dat je goed kunt zwemmen als je door een grote regenbui hebt gelopen. Nieuwe dingen leren vraagt geduld en de vaardigheid om goed naar anderen te luisteren wat je met internet afleert. Het internet deelt ons op in kleine kamers, waarbinnen we alleen nog mensen ontmoeten die hetzelfde denken als wijzelf. Het maakt ons onaangenamer, we kunnen er slechter door denken, we worden te overtuigd van onszelf en vinden het moeilijk als we het verkeerd hebben.\nDe overvloed aan informatie heeft ook de journalistiek verandert en ook dat heeft bijgedragen aan grotere afstand tussen experts en burgers. Er is meer nieuws en mensen lijken minder geïnformeerd. En ook hier geldt dat er een teveel is van van alles. Dat nieuws is ondertussen ook nog een interactief gemaakt via talkshows en bepaalde zenders met een mengeling van vermaak, nieuws, geleerdheid en participaties van leken. Nichols schetst heel duidelijk hoe dat gelopen is via ontwikkelingen op de radio, CNN, Fox-news (lijnen die in mijn eigen land misschien niet zo duidelijk, maar wel zeer herkenbaar zijn) en schetst de ontwikkeling van een hele beweging tegenover het traditionele nieuws. Die beweging heeft eraan bijgedragen dat burgers zo overtuigd zijn geworden van hun eigen mening en dat ze die steeds deze halsstarrig verdedigen.\nExperts spelen in het hele proces natuurlijk ook zelf een rol. Het is belangrijk om na te denken over hoe zij met fouten omgaan en de relatie met de samenleving kunnen versterken. Dat kan om fouten publiekelijk toe te geven als die gemaakt zijn en te laten zien hoe ze recht te zetten zijn. Experts kunnen fouten maken, die met fraude te maken kunnen hebben, met overdreven zelfvertrouwen of gewoon fouten omdat die menselijk zijn. Dat goed communiceren en duidelijk maken aan de buitenwereld kan helpen. Het is ook goed als experts duidelijk maken dat een uitkomst niet is te garanderen en dat is wel wat van experts wordt verwacht. In de natuurwetenschappen gaan verklaring en voorspelling hand in hand. Sociale wetenschappen en historici kunnen overweg met verklaren, maar voorspellen is hier moeilijk en ook dat is wel wat burgers en politici ten onrechte van hen verwachten. Sommige experts doen dat toch en dat pakt vaak verkeerd uit. Voor de relatie tussen experts, burgers en politici is het beter om dat dan ook echt niet te doen. Het is goed als de experts hun manier van werken uitleggen en de grenzen van hun kunnen zichtbaar maken in de samenleving.\n\nIn zijn eerste versie van de The Death of Expertise (die in 2017 uitkwam) was Nichols er nog van overtuigd dat door een grote oorlog, een ramp of door een pandemie de relatie tussen experts en burgers weer zou veranderen. Nu is er die grote oorlog in Europa en is er een wereldwijde epidemie geweest. Alleen is het wantrouwen tussen experts, burgers en ook politici niet afgenomen, deze is juist toegenomen. De hele COVID-geschiedenis maakt duidelijk hoe sterk het wantrouwen tussen experts, burgers en politici is en laat ook zien waar dat wantrouwen toe geleid heeft. Amerika heeft 4 procent van de wereldbevolking en telt een kwart van de wereldwijde COVID-slachtoffers. Toen de pandemie uitbrak was er dus al dat giftige klimaat en die ‘post-truth’-samenleving. Vervolgens komt daar bovenop nog het zwakke leiderschap onder Trump, die met de pandemie had om te gaan maar dat eigenlijk één hoax vond. Tenslotte maakten ook de experts fouten en namen ze slechte beslissingen, beslissingen die ze helemaal niet hadden moeten nemen. Nichols maakt hier een hele goede analyse van en laat zien wat er gebeurt als het niet goed zit met die relatie tussen experts, burgers en politici en wat als mislukkingen en successen alleen maar verdeeldheid zaaien en politieke kwesties worden.\nAan het hele proces van doodverklaring van expertise en waarheid hebben experts, onderwijs, internet, journalistiek en anderen hun bijdrage geleverd. Uiteindelijk is er maar één groep die het kan veranderen en dat zijn de burgers zelf. Mensen lijken weinig te weten en zich amper zorgen te maken over hoe ze geregeerd worden, of hoe hun economie, wetenschap en politieke structuren functioneren. Ze lijken ervan vervreemd, keren hun rug om naar onderwijs en maatschappelijke betrokkenheid en houden zich met hele andere zaken bezig. Mensen weten zelf wel hoe het in elkaar zit. De experts snappen deze mensen dan weer niet, trekken zich terug en praten alleen met gelijkgestemden. Wat Nichols betreft moet duidelijk zijn dat de experts er zijn voor het advies en politici er zijn voor de beslissing. Dat moeten burgers ook doorkrijgen. Anders wordt iedereen van alles verdacht. Dan moeten ze snappen dat die experts het advies niet kunnen controleren als politici het overnemen, net zo goed ze de invoering van het advies niet meer in handen hebben, niet meer betrokken zijn bij het hele proces en ze nooit precies weten welk deel van het advies wordt overgenomen. Experts bieden alleen maar alternatieven en die rol is beperkt. Uiteindelijk gaat het Nichols om een levendige intellectuele en wetenschappelijke cultuur die past bij een democratie, met z’n tolerantie en vertrouwen.\nDemocratie en expertise (waarheid) kunnen niet zonder elkaar en dat maakt Nichols met dit boek wel heel duidelijk. Het probleem dat ontstaan is behandelt Nichols van verschillende kanten en dat doet hij mooi. In het onderhoud van democratie en expertise spelen experts, burgers en politici allemaal een eigen rol. Ze hebben elkaar nodig en dat vraagt vertrouwen. Educatieve, technologische en journalistieke ontwikkelingen zijn op die relatie van invloed, net zo goed als geschoolde en betrokken burgers, wetten en sterke instituten dat zijn. Over de invloed van kapitalisme en ongelijkheid hierop heeft Nichols het ten onrechte weinig en daar had hij wat mij betreft aandacht aan moeten besteden. Eind vorig jaar zou ik na het lezen van het boek misschien nog wel hebben gedacht, ik vind het allemaal net wat te sterk en overdreven aangezet. De patronen zijn herkenbaar, ook voor mij hier, maar toch. Nu we ruim twee maanden pas in het presidentschap van Trump zitten en zien hoe de democratie, de wetenschap en het rationeel denken met kettingzaag en al worden aangevallen en alles in een hele nieuwe fase is terechtgekomen, denk ik daar anders over. Ik voorzie dat Tom Nichols de komende jaren aan dit boek nog wel enkele hoofdstukken zal toevoegen en het onderwerp zal nog veel besproken worden.\n\n\n\n\nNichols, T. (2024). The Death of Expertise. The Campaign against Estabilished. Knowledge and Why It Matters. Nwe York: Oxford University Press. 309 pagina’s."
  },
  {
    "objectID": "posts/32-04-30_Kennis_is_macht/Kennisismacht.html",
    "href": "posts/32-04-30_Kennis_is_macht/Kennisismacht.html",
    "title": "Kennis is macht",
    "section": "",
    "text": "Ons wil leren, want we hebben te lang in het donker gezeten, en nu we in het licht zijn, willen ons leren\n- Een slaaf-moeder (19e eeuw)\n\nDereck W. Black is hoogleraar in het Zuiden van de Verenigde Staten (Universiteit van South Carolina) en werkt op de rechtenfaculteit. Hij schreef onlangs het boek * Dangerous Learning. The South’s Long War on Black Literacy* dat de geschiedenis beschrijft van de lange strijd rondom leren en onderwijs in de zuidelijke regio van de Verenigde Staten in de afgelopen twee eeuwen. Hij laat zien dat die geschiedenis er een is van geweld en onderdrukkig, van vallen en opstaan en van heel langzaam erop vooruitgaan, hoewel. Black’s boek gaat specifiek over de strijd rond zwarte geletterdheid en algemeen over de strijd rond vrijheid en democratie. In die lange oorlog is er voortdurende spanning waar mensen op allerlei niveaus steeds maar weer recht tegenover elkaar staan in hun kijk op leren en onderwis. Die strijd over het onderwijs speelde zich in het hele land af, maar vooral toch in de zuidelijke staten. Die strijd gaat in Amerika door tot op de dag van vandaag. Sterker, die strijd laait weer op. De huidige situatie is voor buitenstaanders moeilijk te begrijpen en al helemaal niet als je niet iets weet over wat eraan vooraf is gegaan. Dit boek leert je zoveel daarover. Wat vertelt Black ons hierover?\n\nHet eerste deel van het boek gaat over de eerste zwarte revoltes die rond 1800 in Charleston (South-Carolina) beginnen. Daar wonen dan meer dan twee keer zoveel zwarte dan blanke mensen en die grote groep zwarten werkt vooral op de plantages van de blanken. De macht ligt volledig in handen van de blanken, die er moeite mee hebben die te controleren. Ze gebruiken daarbij veel geweld. Lezen en schrijven kunnen alleen de blanken. Dat willen ze graag zo houden omdat ze vermoeden dat het geschreven woord en gedeelde kennis de natuurlijke order in gevaar kan brengen en rebellie kan veroorzaken. Denmark Vesey behoort tot de kleine groep vrije zwarten die zichzelf heeft ontwikkeld en kennis heeft eigen maakt over politiek en slavernij, de Bijbel, Amerikaanse en Haïtiaanse Revoluties en burgerrechten. Begrijpen alleen is voor hem niet genoeg. Hij wil zijn kritische kracht gebruiken om de ongelijke maatschappelijke situatie aan de kaak te stellen en er strijd tegen voeren. Met zijn inzichten en kennis bereidt hij met anderen een opstand voor, die echter voortijdig wordt ontdekt. Ook Vesey wordt opgehangen. Dit verhaal maakt in Zuid-Carolina duidelijk waar kennis en het verspreiden en delen ervan toe kunnen leiden. Het onderwijzen van de zwarte bevolking wordt strafbaar gemaakt en er komen maatregelen die het uitwisselen van ideeën tussen zwarte groepen moeilijker maken. Deze staat bouwt een ideologisch defensief op. De noodzaak daarvan wordt nog meer gevoeld wanneer Walkers Appeal to the Coloured Citizens of the World uitkomt. De Appeal is een zwart vrijheidsmanifest uit Noord-Amerika en een morele analyse van slavernij, vrijheid en waardigheid. Volgens Walker hebben zware mensen het recht om geweld van blanken met geweld te beantwoorden. Hij daagt in zijn manifest de blanke hiërarchie uit en eist een plaats op voor ieder zwart individu binnen de Amerikaanse samenleving. Walker roept de zwarte bevolking op te leren en kennis te delen met anderen, zoals dat hoort bij burgerschap. Zijn manifest verschijnt in 1829, wordt in de jaren die erop volgen ook in het Zuiden verspreid en daar wordt het al snel verboden. Dan is er nog de geletterde slaaf Nat Turner die zich door God geroepen voelt om met een kleine groep zijn slaafheer en familie in koele bloede te vermoorden. Vesey is de vonk, Walker misschien wel de wind en Turner het vuur en tezamen onderstrepen deze verhalen de kracht van zwarte geletterdheid en laten ze zien dat er actie nodig is, vinden de blanken in het zuiden. De slaven bedreigen de blanke veiligheid, welvaart en stabiliteit. Terwijl in het noorden van het land abolitionisten opkomen voor de rechten van de slaven en de slavernij langzaamaan wordt afgebroken, komen ze in de zuidelijke staten op voor de rechten van de slavenhouders en krijgt onderwijsapartheid daar vorm. Er komen wetten tegen geletterdheid, religieuze bijeenkomsten van zwarte bevolkingsgroepen worden verboden, net zo goed als het kleine aantal zwarte scholen dat er is. In dit deel van Amerika is men het erover eens dat slavernij iets is waar staten zelf voor verantwoordelijk zijn en niet vanuit Washington mag worden afgedwongen. De strijd tussen abolitionisten en slavernij-hardliners, tussen het Noord en Zuid, wordt heviger. Rust bewaren is, zo beseft men in het Zuiden, niet het het goede antwoord om slavernij in stand te houden. Het is ook nodig om een propagandamachine op te zetten om de slavernij en de waarden die erbij horen te verdedigen. Daarover gaat het tweede deel van het boek. Er komen eigen tijdschriften en kranten en een bijpassend onderwijssysteem en zo kan de achterstand in ‘mentale cultuur’ ten opzichte van het Noorden worden ingehaald. Tegelijk wordt er in deze periode achteraf en in het geheim gewerkt aan zwarte geletterdheid. Kerken en missionarissen leren slaven de Bijbel lezen, zwarten leren zichzelf lezen en schrijven of er zijn mensen als Daniel Payne , Susie King Taylor en Frederique Douglas die opkomen voor het onderwijs ondanks alle gevaar. De kracht van geletterdheid, hoe die ideeën kan transformeren en gemeenschappen kan veranderen wordt duidelijk als de burgeroorlog tussen het Noorden en Zuiden uitbreekt.\nDe zwarte bevolking eist intellectuele vrijheid op en er ontstaat een ware vrijheidsbeweging. Dit zorgt er na enige tijd voor dat het onderwijs ook in het Zuiden gaat bloeien en groeien, met name voor de zwarte bevolking. Groepen onderwijzers trekken uit het Noorden naar het Zuiden, ook omdat daar te veel studenten en te weinig docenten zijn. De zwarte bevolking kan nu in de openbaarheid leren, het verleden kunnen ze achter zich laten en nu kunnen ze leren iets anders te zijn dan slaaf. Als de oorlog definitief is afgelopen is wordt het onderwijssysteem in korte tijd groots en van bovenaf opgebouwd. Onderwijs wordt gezien als wapen en verdediging tegen slavernij. Dit is de tijd van de Zwarte Reconstructie waarin het aantal scholen, leerlingen en leerkrachten sterk wordt uitgebreid en er ook financieel flink op wordt gefinancierd, ook in zuidelijke staten. Deze tijd van reconstructie blijkt uiteindelijk van korte duur te zijn en in het Zuiden blijft men bevreesd voor de zwarte geletterdheid. Op allerlei manieren breekt het geweld weer uit. Opvallend zijn het grote aantal branden die er na de burgeroorlogen op zware scholen uitbreken, in totaal 631. De witte oppositie begint ook aan de schoolfinanciën te knabbelen. Kort na een korte Reconstructie-periode volgt in dit derde deel van het boek de Jim Crow-periode van drie kwarte eeuw waarin de zwarte bevolking opnieuw wordt buitengesloten, ze hun rechten verliezen en als tweede rang burgers worden gezien. Of zoals de gouverneur van Georgia zegt: “God maakte de negers en wij kunnen ze niet wit maken. We zijn op de verkeerde weg. We moeten terug.” En de gouverneur van Zuid-Carolina daaraan toevoegt: “De grootste fout die we als witte ras hebben gemaakt, was het onderwijzen van de vrije Neger.” Vanaf 1890 is er weer discriminatie in de wetgeving en segregatie en onderbetaling van zwart onderwijs. . Met de Brown v. Board of Education (1954) en de Burgerrechtenbeweging van de zestiger en zeventiger jaren wordt het onderwijs weer geplaatst in het centrum van de vrijheidsstrijd, maar ook deze tweede Reconstructie-periode is van korte duur.\n\nVoor Black is het brengen van onderwijs naar het zuidelijk deel van het land het meest levendige en concrete symbool van democratische transformatie in het land. Toen er nog in het geheim geleerd werd en onderwijs werd gevolgd, was het nog om weerstand te bieden tegen slavernij, zorgde het voor mentale autonomie en hielp het zwarten om te vluchten. Toen de zwarte bevolking in de openbaarheid onderwijs kon volgen, konden ze het verleden achter zich laten en leren om iets anders te zijn dan slaaf. In de Burgeroorlog wordt ook heel duidelijk dat kennis macht is en dat een onderwezen en intelligent volk niet in slavernij kan worden gehouden. Stemmen alleen is niet genoeg om vrijheid en democratie te garanderen. Voor vrijheid en democratie is ook goed publiek en universeel onderwijs voor iedereen nodig want die kunnen niet gebouwd worden met slavernij-stenen. Het publieke en universele onderwijs wordt in de negentiende eeuw in Amerika opgebouwd. De weerstand ertegen is ook groot, zeker in het Zuiden waar dat publieke en universele onderwijs ook gezien wordt als een bedreiging voor de raciale en economische status van de blanke bevolking. In dit deel van het land neemt de ongelijkheid weer toe en in een staat als South Carolina (waar Dereck Black zelf werkt) wordt er alleen al meer dan twaalf keer zoveel geld gestoken in het blanke dan in het zwarte onderwijs. In januari 2025 wordt Donald Trump geïnstalleerd als president van de Verenigde Staten. Ook voor het onderwijs blijkt zijn presidentsschap grote consequenties te hebben. Het federale department wordt onttakeld, het onderwijs wordt geprivatiseerd, het hiërarchisch denken keert terug en de onderwijsinhoud wordt gecontroleerd. Vanaf de installatie krijgen het publieke en universele onderwijs in Amerika en de kritische boeken het zwaar te verduren. Er moet weer positief en patriotisch geschreven worden over de geschiedenis van land. Alles wat dat verleden kritisch benaderd, moet uit de handen van leerlingen en studenten blijven. De maatregelen blijken niet zomaar uit de lucht te vallen en de geschiedenis van de zwarte geletterdheid maakt hierover zoveel meer duidelijk. In dezelfde tijd dat Trump wordt geïnstalleerd verschijnt Dereck Black’s boek Dangerous Learning. The South’s Long War on Black History., die de nieuwe maatregelen het nodige historisch perspectief geven. Veel van wat er gebeurd, is al eerder in het Zuiden gebeurd, beleidsmatig en inhoudelijk. De angst, de verdachtmakingen en de paranoia van tegenwoordig lijken heel erg op wat er voor en ook weer na de Burgeroorlog daar in het Zuiden gebeurde en zijn weer helemaal terug. Het mooie boek van Black boek beschrijft vooral de periode tot 1890 (Jim Crow-periode) heel goed. De tijd had meer aandacht verdient maar daar weten we meer van moet Black hebben gedacht. Dangerous Learning is natuurlijk zo’n boek dat totaal niet meer past in de Amerikaanse schoolbibliotheken van tegenwoordig en een soort studie waar ze zich op de universiteit niet meer mee bezig behoren te houden. Maar Dangerous Learning is oh zo inzichtelijk en leerzaam als je iets wilt weten over het belang van leren en onderwijs, de onderwijsstrijd en de strijd rondom vrijheid en democratie, ook als je niet in Amerika woont. \n\n\nBlack, D.W. (2025). Dangerour Learning. The South’s Long War on Black Literacy. New Haven/London: Yale University Press. 348 pagina’s."
  },
  {
    "objectID": "posts/33-05-27_In_gesprek_over_gelijkheid/Ingesprekovergelijkheid.html",
    "href": "posts/33-05-27_In_gesprek_over_gelijkheid/Ingesprekovergelijkheid.html",
    "title": "In gesprek over gelijkheid",
    "section": "",
    "text": "Of in ieder geval ben ik het helemaal eens met je diagnose dat het wrede aan de hedendaagse ideologie van ongelijkheid hem zit in de manier waarop de winnaars op het schild worden gehesen en de verliezers de schuld wordt toegeschoven.\n- Thomas Piketty\n\n\nThomas Piketty is hoogleraar economie aan universiteiten in Parijs en Londen en werd wereldbekend door zijn boeken Capital in the Twenty-First Century(2013), Capital and Ideology(2019) en zijn redelijk recente Brief History of Equality (2022). Het zijn sociaal-economische boeken waarin hij het verschijnsel gelijkheid in verschillende gebieden en tijdsperiodes onderzoekt. Het zijn prachtige empirische en theoretische studies naar gelijkheid waarin hij steeds laat zien waarom dit verschijnsel er toe doet en dat wij het qua gelijkheid niet als vanzelfsprekend steeds maar beter doen. Als je het echter over een langere periode bekijkt, gaan de westerse landen er wat dat betreft volgens hem uiteindelijk wel op vooruit. Hij verdedigt een democratisch of participerend socialisme, heeft daar uitgesproken en eigentijdse ideeën over en wordt regelmatig door linkse partijen in verschillende landen uitgenodigd om met ze mee te denken over de toekomst.\nMichael Sandel is twintig jaar ouder en hoogleraar Politieke Filosofie aan de Harvard Universiteit. Hij is bekend geworden door zijn inspirerende rechtvaardigheidscolleges die hij voor Harvardstudenten geeft en die voor iedereen vrij toegankelijk zijn via YouTube en door allerlei discussie bijeenkomsten die hij als een hedendaagse Socrates leidt. Die colleges en bijeenkomsten gaan over de rechtvaardige en goede samenleving, hoe we daarover denken en hoe we het beter kunnen doen. Dat is helemaal zijn onderwerp. Hierover maakte hij tevens het boek Justice(2009). Sandel schreef daarnaast andere boeken over rechtvaardigheid in de huidige tijd, zoals The Tyranny of Merit. What’s become of the Common Good(de paperback kwam in 2021 uit) en Democracy’s Discontent (dat in 2022 in een nieuwe uitgave uitkwam).\nPiketty en Sandel bestuderen allebei in hun werk de kloof tussen arm en rijk en gelijkheid. Op 24 mei 2024 troffen ze elkaar aan de Paris School of Economics en gingen een dag lang in gesprek over gelijkheid, waarom het van belang is en wat er tegen te doen is.\n\nIn het begin van het gesprek wordt duidelijk gemaakt dat er drie redenen zijn waar het bij gelijkheid of ongelijkheid om gaat. Allereerst is er een economische reden en die gaat over de universele toegang tot basisvoorzieningen. Hierbij moet je bijvoorbeeld denken aan de toegang tot onderwijsvoorzieningen. Halverwege de twintigste eeuw liepen de Verenigde Staten hier wereldwijd sterk in voorop en dat droeg bij aan hun economische ontwikkeling. De middenklasse zag het belang daarvan in en dat zorgde ervoor dat ze daaraan wilden meebetalen. Er waren in die tijd progressieve belastingheffingen tot zelfs 80-90% om dat streven mogelijk te maken. Het is vooral Piketty die duidelijk maakt dat de lange mars naar meer gelijkheid in drie periodes is te verdelen. De eerste periode loopt tot de Tweede Wereldoorlog en wordt in de westerse wereld gekenmerkt door grote ongelijkheid. Na die oorlog is er een periode waarin de ongelijkheid tussen bevolkingsgroepen via sociaal, economisch en cultureel beleid afneemt. De tijd dus ook dat grote groepen in de samenleving meer onderwijs gingen volgen en de belastingen hoog waren. Na 1980 nemen de verschillen weer toe, mede onder invloed van het neo-liberale beleid. Toen nam ook de toegang tot verschillende basisvoorzieningen af, net zoals de belastingpercentages. Die toenemende ongelijkheid leidt er dan bijvoorbeeld weer toe dat er veel meer middelen naar het hogere onderwijs gaan dan naar het beroepsonderwijs.\nEr is een tweede, meer politieke reden waarom praten over gelijkheid volgens Pickettsy en Sandel belangrijk is. Bij deze politieke reden moet je denken aan inspraak, invloed, macht en participatie. Het is nodig om mensen te betrekken bij wat er gebeurt en op allerlei manieren ook te laten deelnemen aan het beslissingsproces. Hier gaat het niet alleen maar om politieke invloed en besluitvorming, maar ook om de invloed en inspraak in de bedrijven. Voor gelijkheid is het belangrijk dat daar niet alleen maar aandeelhouders bij betrokken zijn, maar ook de werknemers van de bedrijven. Hier wordt in het gelijkheidsgesprek overigens niet heel uitgebreid op ingegaan.\nDan is er nog een derde, meer sociale, reden waarom gelijkheid zo belangrijk is en die in het gesprek naar voren wordt gebracht: gelijkheid is belangrijk omdat waardigheid status en respect dat zijn. De afstand in het menselijke verkeer kan op een gegeven moment namelijk te groot worden en dat is niet goed voor een samenleving. Dat is te zien in de meritocratische principes die de laatste decennia zo populair zijn geworden. De principes die de meritocratie aanhangt van de individuele verdienste om zo tot meer gelijkheid te komen, zijn helemaal niet waar te maken. Bovendien is er van die opwaartse mobiliteit die het belooft, helemaal geen sprake. Zou de meritocratie daarin wel slagen, dan heeft ze nog een schaduwzijde omdat ze het algemeen belang schaadt. De succsesvollen van het systeem kijken tegen hun succes aan alsof het hun eigen verdienste is en de verliezers rekenen het zich zelf aan dat het hen niet gelukt is. Het creëert een wereld van hoogmoed en vernedering en heeft aan de polarisatie in de samenleving bijgedragen.\nOver het belang van gelijkheid en waarom dat zo belangrijk is, zijn Piketty en Sandel het wel met elkaar eens. Daarbij schuift Piketty vooral de economische en politieke redenen naar voren en Sandel de sociale reden. Dat is vanuit hun eigen werk ook wel te verwachten. Interessante perspectieven bieden ze, maar in hun eigen boeken gaan ze hier veel uitgebreider op in. Meer verrassend wordt het wanneer Sandel redelijk aan het begin van het gesprek de vraag stelt of geld minder belangrijk moeten zijn. Moeten we inkomens en vermogens herverdelen zodat er meer gelijkheid in koopkracht komt of is het beter om de rol van geld minder belangrijk te maken? Volgens Piketty moeten we beide tegelijk doen, zoals historisch ook is gedaan en waar het ook goede resultaten heeft opgeleverd. Piketty zegt dan in dit verband dat we niet alleen zouden moeten nadenken over een minimuminkomen maar ook over een maximuminkomen. De verhoudingen die er nu tussen hoog en laag zijn, zijn buitenproportioneel. Piketty denkt dan dat een verhouding van 1:5 of 1:10 redelijker zijn en beter bij de huidige samenleving past. Voor Sandel is het nodig minder aandacht te besteden aan geld en meer waardering uit te dragen voor voorzieningen en maatschappelijke praktijken. Daarnaast is het volgens Sandel nodig de waardigheid van al het werk terug te vinden en de bijdragen die iedereen levert aan de economie en het algemeen welzijn te erkennen.\nDe ongelijkheid van tegenwoordig heeft ook nieuwe aspecten. Denk daarbij aan globalisering en populisme. Sinds Reagan zijn de globalisering en vrijhandel omarmt. Volgens Piketty is het nodig om kapitaal- en handelsstomen beter te reguleren en na te denken over de internationale arbeidsmigratie. In ieder geval heeft die globalisering en vrijhandel ook in de opkomst van het populisme politieke gevolgen gehad en die kant hebben we onder ogen te zien. Daarom is het volgens Piketty ook beter om niet zozeer meer over populisme te praten omdat het het mensen wegzet en in een hoek plaatst. Beter is om ideologieën te onderscheiden (nationalistisch, socialistisch en liberaal) en het over de verschilen te hebben en zo te kijken wat het beste bij de moderne samenleving past. Sandel is er ook voor om meer te praten over waarden en over waarden-georiënteerde politiek. Hij maakt zich er vooral zorgen over dat ongelijkheid ervoor heeft gezorgd dat groepen mensen te ver uit elkaar zijn gegroeid. De samenleving kent steeds minder plekken en instituten waar verschillende groepen elkaar tegenkomen en ontmoeten. Het is nodig plekken voor ‘klassenvermenging’ te creëren en dat is nodig voor de ontwikkeling van onze identiteit, gemeenschappelijke verantwoordelijkheid, gewoontes en houdingen die passen bij de moderne tijd.\n\nDit boek levert geen nieuwe inzichten of perspectieven op. Over de onderwerpen die gelijkheid belangrijk maken en de nieuwe aspecten die er aan gelijkheid zitten, lezen we meer en veel uitgebreider in hun eerdere boeken. Toch is het prettig om Piketty en Sandel over gelijkheid te horen praten en discussiëren. Het is Piketty die vooral inzet op de concrete voorstellen, om meer internationaal te denken en de discussie in de huidige tijd te plaatsen met z’n klimaatproblemen, tegenstellingen tussen Noord en Zuid en de migratieproblematiek. Daar is hij heel goed in. Zijn werk is niet alleen interessant omdat het theoretisch én empirisch is, maar ook omdat hij die uitdagende voorstellen doet die je aan het denken zetten en vooruit helpen. Sandel is minder concreet, hij is de filosoof en goede vragensteller en de man van meer abstracte voorstellen. Hij brengt terecht steeds de onderlinge sociale relaties van mensen naar voren en formuleert niet in de eerste plaats vanuit het individu maar meer vanuit de gemeenschap en het belang van erbij horen praat. Piketty en Sandel zijn het nauwelijks oneens met elkaar en dat maakt het allemaal niet zo spannend allemaal. Maar ze vormen wel een heel goed tandem zo samen, vullen elkaar aan en zorgen ervoor dat we anders naar de toekomst kunnen kijken. Wat het betekent voor de toekomst van links aan het einde van het boek is een mager hoofdstuk. Dat hebben ze eigenlijk al lang verteld in de uren ervoor en wanneer ze aan dat onderwerp toe zijn, is het kruid al verschoten. Nogmaals, het is allemaal niet nieuw dit lange gesprek van deze twee toppers maar prettig en inspirerend vooral om zo lezend naar ze te luisteren.\n\n\n\nPiketty, T. en Sandel, M.J. (2025). Gelijkheid. Wat het is en waarom het ertoe doet.Utrecht: Ten Have. 156 pagina’s."
  },
  {
    "objectID": "posts/34-06-27_Burgers_opvoeden/Burgersopvoeden.html",
    "href": "posts/34-06-27_Burgers_opvoeden/Burgersopvoeden.html",
    "title": "Burgers opvoeden",
    "section": "",
    "text": "Onze kinderen betrekken bij discussies over politiek gaat verder dan hen iets leren over de regering en democratische processen. Het gaat om het koesteren van hun kritische denkvaardigheden en vermogen om respectvolle en constructieve gesprekken te voeren, zelfs als de onderwerpen uitdagend zijn. - Lindsey Cormack\n\n\nWanneer jongeren zo rond hun twintigste gaan studeren weten ze vaak niet hoe ze moeten stemmen, hebben ze de Constitutie niet gelezen, weten ze weinig over de politiek en ook niet hoe verschillende verantwoordelijkheden in het land zijn verdeeld. In Amerika zijn er betrekkelijk weinig gemeenschappelijke gewoontes ontwikkeld om jongeren voor te bereiden en actief te betrekken bij democratie. Het is vreemd dat hier niet veel over wordt gesproken in een tijd waarin het land politiek zo verdeeld is en woorden als politiek en overheid alleen al gevoelens van wanhoop, wantrouwen en woede oproepen. Dat is niet goed want met poltiek krijgt iedereen in het leven sowieso te maken, of we dat nu willen of niet. Daarom is het beter om te begrijpen hoe politiek werkt en wat er dan bij komt kijken. Op school wordt er aandacht aan besteed, maar daar wordt er steeds minder tijd voor genomen. Ouders zouden in deze situatie een goede rol kunnen spelen, alleen hoe doe je dat jongeren iets over politiek leren?\nCormack heeft met How to Raise a Citizen. (And why it’s up to you to do it) een boek geschreven dat ouders hierbij een steun in de rug geeft. Het gaat Cormack daarbij niet om de vraag hoe ouders hun jongeren bij een bepaalde partij kunnen betrekken. Zij heeft een veel algemener doel voor ogen, namelijk hoe kunnen ouders hun kinderen opvoeden tot betrokken en goed geïnformeerde burgers. Zij wil ouders iets in handen geven waarmee hun kinderen vervolgens politiek beter leren begrijpen en ermee om kunnen gaan. In het gepolariseerde klimaat van tegenwoordig beschermen ouders hun kroost nogal voor dit onderwerp en houden ze hen ervan af, schrijft Cormack. Maar iedereen krijgt er mee te maken en hoort erover. Dan is het beter om in dat proces met hen mee te denken en hen iets aan te reiken ermee om te gaan. Want volgens Cormack is het goed om jongeren als burgers op te voeden en te leren hun eigen krachten te gebruiken en in te zetten voor de wereld waarin ze leven.\n\nCormack heeft haar How to Raise a Citizen in twee delen opgesplitst. Het eerste deel gaat over de crisis in de politieke samenleving van tegenwoordig, de oorzaken ervan, de consequenties en de rol die ouders in het proces van opvoeden tot burger kunnen spelen. Dat jongeren tegenwoordig zo weinig met politiek op hebben heeft volgens haar vooral te maken met het gebrek aan voorbereiding. Er wordt hen hierover te weinig onderwezen en er wordt ook te weinig met hen over politiek en overheid gesproken. Dat zorgt voor wantrouwen en politieke kwetsbaarheid terwijl goed geïnformeerd zijn toch de ruggegraat van een gezonde democratie is. Politiek zit ingewikkeld in elkaar en daarvan is Cormack zich bewust. Maar dat is niet het hele verhaal, er speelt meer mee. Zo weten we ook niet goed hoe we met jongeren over politiek moeten praten, wordt er vaak enkel negatief over politiek gesproken en besteedt het onderwijs al z’n tijd en aandacht aan studenten voorbereiden op het examen. Daarom is het belangrijk dat binnen dit klimaat ouders hun rol gaan spelen. Cormack weet dat lang niet alle ouders daar op dit moment iets mee doen. Eerder het tegendeel. Maar ouders hebben ook mogelijkheden die anderen niet hebben. Zij kunnen met hun kinderen over hun toekomst en die van anderen dromen, hun kinderen nieuwsgierig maken (ook voor politiek), met hen over politiek praten en laten zien welke vaardigheden ervoor nodig zijn (informatie verwerken, vragen stellen en kritisch denken). Dat komt die jonge generatie op allerlei manieren ten goede. Er met kinderen open over praten is voor die ouders zelf ook goed omdat zo hun eigen perspectief wordt bevraagd en ze goed blijven nadenken. Als ouders met kinderen over politiek praten is het goed om de eigen rol daarin te blijven zien, zo weinig mogelijk negatief te zijn en kinderen uit te dagen aanvullend onderzoek te doen over een onderwerp. Het gaat om de kwaliteit van de interactie tussen ouders en kinderen. Het is nodig deze gesprekken en activiteiten af te stemmen op de leeftijd van de kinderen (jonge kinderen van 5-9 jaar, vroege adolescenten van 10-14 jaar en tieners van 15-18 jaar). Op al die leeftijden gaat het om de mogelijkheden die kinderen krijgen om te leren, nieuwe dingen uit te proberen en nieuwe ideeën eigen te maken, om eigen standpunten te leren innemen en eigen interesses te vinden. En altijd weer gaat het om vertrouwen, openheid en nieuwsgierigheid. Over hoe ouders dat kunnen doen en waar ze dan aan moeten denken, geeft Cormack allerlei suggesties mee. Zelf vindt ze het in ieder geval belangrijk dat in de opvoeding negativiteit wordt voorkomen en dat er steeds in mogelijkheden wordt gedacht.\nOm tot handelen over te gaan is het nodig om bepaalde kennis te hebben over politiek en overheid . Waar het in het eerste deel van het boek om het proces ging, gaat dit deel over wat ouders en kinderen over politiek moeten weten. Allereest zijn er een aantal basisprincipes. Amerika is een democratische republiek; democratisch omdat het de wil van het volk serieus neemt en een republiek waarin enkele verantwoordelijken handelen in naam van de meerderheid. De democratie is gebaseerd op de betrokkenheid en participatie van alle burgers en niet omdat je van een bepaalde komaf bent of genoeg geld hebt. Een ander belangrijk basisprincipe van de moderne samenleving is verdeling van machten (wetgevend, uitvoerend en rechtelijk). De ene macht houdt de ander in de gaten en het systeem is zo opgebouwd dat er, als het goed gaat, allerlei controles en tegenwichten zijn om het geheel overeind te houden en ervoor te zorgen dat de politiek werkt. Onderdeel van het systeem is dat burgers vanaf een bepaalde leeftijd hun stem kunnen uitbrengen. Iedereen heeft dat recht maar dat moet je je wel registreren, weten hoe je moet stemmen en hoe jij je als burger erop kunt voorbereiden. Dat stemmen doe je voor de federale overheid, maar ook binnen de staat en de lokale omgeving waar je woont. Ook hier kunnen ouders hun kind de weg wijzen. Vervolgens is er ook de Constitutie, een kort document dat de principes en structuren van het Amerikaanse overheidssysteem uitdrukt. Het is in 1787 geschreven en een jaar later aangenomen en bestaat uit zeven artikelen (wetgevend, uitvoerend, juridisch, de staten, de amendementen, nationale suprematie en ratificatie). Die Constitutie is in de loop der tijd verschillende keren geamendeerd. In de Bill of Rights staan de eerste tien amendementen en gaan vooral over de burgerrechten. Ook daarna zijn er aanpassingen geweest, veelal het resultaat van maatschappelijke en sociale ontwikkelingen (in totaal kent de Constitutie 27 amendementen en Cormack behandelt elk kort tot en met de laatste uit 1992). Na de Consitutie gaat Cormack in op het Federalisme, wat gaat over hoe de macht van de overheid in de Verenigde Staten, die verdeeld is tussen de federale overheid, de staten/territoria en de lokale overheden. Sommige onderwerpen zijn in Amerika typische federale onderwerpen (zoals nationale veiligheid, defensie en buitenlandse zaken) waar andere zaken meer iets voor de staten of de lokale overheid zijn.\n\nCormack laat in How to Raise a Citizen zien dat het bij het opvoeden van burgers om meer gaat dan alleen maar stemmen en verkiezingen. Bij opvoeden van burgers gaat het ook om hoe je als burger aan de gemeenschap kunt deelnemen, hoe jij als burger aan die de gemeenschap kunt bijdragen en hoe je hebt op te stellen ten opzichte van anderen, instituten, organisaties en verschillende perpectieven. Nu het land zo politiek verdeeld is, is het des te belangrijker goed na te denken over de opvoeding van een nieuwe generatie burgers en we hen kunnen voorbereiden op hun verantwoordelijkheid. Opvoeden van jongeren kun je volgens Cormack ook zien als een nieuwe versie van de samenleving maken. Wat zij schrijft, geldt ook voor het opvoeden van burgers in ons land. Ook al hebben wij een andere geschiedenis en werkt de democratie anders, veel komt er toch overeen. Ook wij kennen de polarisatie en het wantrouwen richting democratie en overheid. En ook voor ons geldt dat het niet zo mag zijn dat jongeren onze rotzooi straks moeten opruimen. Beter is het dan met elkaar na te denken over hoe zij straks voor die wereld kunnen zorgen en hoe zij goed met elkaar kunnen omgaan. Daarom is het ook hier nodig dat jongeren vanaf jonge leeftijd leren hoe ze aan de wereld kunnen deelnemen en eraan kunnen bijdragen, dat ze competenties en vaardigheden leren dat te doen, dat ze er vertrouwen in krijgen om erover mee te praten, dat ze hun eigen mening erover kunnen geven, dat ze de tijd en ruimte krijgen om dingen uit te proberen, te leren en te begrijpen.\nCormack heeft een taai boek geschreven waarin nogal wat herhalingen en opsommingen in zitten. Er is ook nogal wat op te merken. Want waarom is het er, bijvoorbeeld, niet iets te bedenken voor de jongste kinderen, die juist op hun jonge leeftijd leren met anderen om te gaan en eigen grenzen leren kennen (en dat heeft te maken met democratie)? Ouders een rol geven in opvoeden van ouders snap ik wel, maar de rol van het onderwijs en andere culturele instellingen op dit gebied blijft belangrijk. Cormack heeft het hier niet over verder. Tot slot gaat het hier alleen maar over Amerika. Zoals gezegd, zijn deze inzichten makkelijk vertalen naar mijn eigen land, daar gaat het niet over. Maar politiek is ook leren je te verhouden ten opzichte van andere landen en omgevingen en dat internationale aspect ontbreekt volledig. Maar dit boek van Cormack is ook weer goed om te lezen, juist vanwege z’n eenvoud, zeker nu die democratie bedreigt wordt en er zoveel gebeurt dat je de kern uit het oog verliest. Zeker in deze tijd van oorlog en opbouw van enorme defensiesystemen is het prettig te lezen dat er ook mensen zijn die op een andere manier nadenken over het verdedigen van de democratie. Vreemd dat daar zo weinig aandacht voor is. Wat goed dat Cormack wel de aandacht richt op onze kritische vaardigheden en vermogen om respectvol en constructief met elkaar om te gaan.\n\n\n\nCormack, L. (2025). How to Raise a Citizen. (And why it’s up to you to do it)Hoboken, New Yersey: John Wiley & Sons. 304 pagina’s."
  },
  {
    "objectID": "posts/35-07-25_Nederige_filosofie/Nederigefilosofie.html",
    "href": "posts/35-07-25_Nederige_filosofie/Nederigefilosofie.html",
    "title": "Een nederige filosofie",
    "section": "",
    "text": "Een dergelijke visie erkent onze natuurlijke capaciteiten om waar te nemen, te bewegen, te voelen, te denken en te waarderen, die maakt het ons mogelijk om onderzoek te doen naar onze natuurlijke en sociale werelden en laat ons verstandig en goed omgaan met onze waarden. Het is een nederige filosofie, maar wel een die een leidraad biedt voor menselijk floreren.\n- Mark Johnson en Jay Schulkin\n\n\nHet is dit jaar honderd jaar geleden dat John Dewey’s Experience and Nature uitkwam. In dat boek staan zijn tien lezingen die hij gaf in het voorjaar van 1925 in Californië voor de Amerikaanse filosofische beroepsvereniging, waar hij nog een inleiding aan toe heeft gevoegd. Experience and Nature is een complex boek dat door velen wordt gezien als misschien wel Dewey’s beste boek. Mark Johnson en Jay Schulkin doen daar een schepje bovenop. Zij vinden Experience and Nature überhaupt een van de belangrijkse filosofische boeken die er ooit zijn geschreven. Dat schrijven ze in hun zeer boeiende Mind in Nature. John Dewey, Cognitive Science, and a Naturalistic Philosophy for Living (2023). In Mind in Nature werken de filosoof Mark Johnson en neurowetenschapper Jay Schulkin Experience and Nature als het ware bij, breiden ze het uit met de nieuwste inzichten uit de neuro- en cognitie-wetenschappen en maken ze het betekenisvol voor de 21ste eeuw. In Experience and Nature zit volgens hen zo veel omdat daarin het geestelijke en materiële als een geheel wordt gezien en de menselijke ervarigen staan centraal staan, die in een natuurlijke omgeving worden geplaatst en worden gekoppeld aan biologische, sociale en culturele elementen. Dewey’s naturalistisch perspectief is volgens Johnson en Schulkin breed, diep en rijk tegelijk. Nieuwe wetenschappelijke inzichten ondersteunen en verrijken het ervaringsproces dat Dewey beschrijft ook nog eens. Tot slot geeft zijn naturalistische perspectief een grondige levensfilosofie en laat het zien wat het betekent om te leven in de moderne samenleving. Langs deze drie lijnen (ervaring, proces en levensfilosofie) volgen Johnson en Schukin Dewey, geven ze eigen accenten en bouwen ze het boek op.\n\nElk begin doet er toe en net als Dewey in zijn boek gaan Johnson en Schulkin aan het begin van het boek uitgebreid in op ervaring. Wat is het en waarom zijn die ervaringen zo belangrijk? Ervaring kan ons vertellen hoe we leven en waar we in en met de wereld zijn. Ervaring komt tot stand in de natuur via voortdurende interacties tussen het organisme en zijn omgeving. Empirisch naturalisme (zoals Dewey dat noemde) heeft de taak om in onderzoek die interactie te beschrjven en te verklaren. Dan wel op zo’n manier dat onderzoek recht doet aan die ervaringen. Johnson en Schulkin beschrijven deze zoektocht als de “Fenomenologie van de Levende ervaring’, ook al hadden ze het nog beter Dewey’s “Fenomenologie van de Geest” kunnen noemen. In de omgang met de wereld zijn mensen actief, anticiperen ze op de situatie en gebruiken ze gereedschappen en tekens om te reageren op veranderingen. Zo voorkomen ze gevaren en doen ze iets met hun mogelijkheden. Alles wat mensen doen, of dat nou waarnemen, voelen, conceptualiseren, redeneren, waarderen, plannen of handelen is, zit opgeslagen in het willen overleven en versterken van welzijn. Dat komt terug in niet-bewuste processen en motivaties. Het komt ook terug in reflectieve capaciteiten van mensen wanneer ze evalueren, plannen en het leven willen controleren. Alles heeft te maken met die voortdurende interacties van het organisme (lichaam/geest van het complexe, sociale dier dat de mens is) en de omgeving (fysiek, relationeel en cultureel). Het naturalisme (van Dewey en dus ook dat van Johnson en Schulin) wil ook laten zien hoe het proces van ervaren verloopt; hoe doen wij ervaringen op, worden ze deel van ons leven en laten ze ons handelen. Dewey had het al over de ontwikkeling naar leven waar het mee begonnen is, vervolgens naar leven met gevoel, naar meer geestelijk leven van mensen die de capaciteiten hebben om hun gevoelens te begrijpen en te kennen. Dat proces en die ontwikkeling op deze drie niveaus van Dewey lijken behoorlijk goed overeen te komen met de huidige en nieuwe wetenschappelijke inzichten. Dat laten Johnson en Schulkin zien. In die derde fase waar wij als mensen in zitten, kunnen we dan onderscheid maken, nadenken over kwaliteit en betekenis geven aan het handelen. Nu zijn de opgedane ervaringen ook te gebruiken naar de toekomst toe. Dat handelen kan niet zonder taal omdat alle ervaring, betekenis en denken wordt gemedieerd door taal. Niet alleen door woorden en zinnen, maar ook door andere manieren van sociale interactie die mensen ten dienste staan. Dat sociale is ook essentieel omdat gedeelde betekenis kan alleen maar met, in en door anderen tot stand kan komen. Mensen grijpen in hun handelen terug op gewoonten die zij kennen. Alleen als die vorige gewoonten niet meer werken, zijn mensen ook in staat om nieuwe gewoonten te ontwikkelen die beter bij de ontstane situatie passen. Zo ontstaan nieuwe ideeën, passen lichamelijke processen zich aan en kan betekenis groeien. Het meeste wat mensen doen gebeurt overigens onbewust. Maar ze hebben wel de mogelijkheid om een situatie in te schatten en de betekenis ervan te onderzoeken. Die capaciteit is niet iets dat op bepaalde plek in onze hersenen is opgeslagen. Het is de intelligentie die we met de ervaringen ontwikkelen, waarmee we onze ervaringen herdefiniëren en waarmee we richting kunnen geven aan ons handelen. Kennis is dan niet iets dat extern is opgeslagen maar is iets actiefs, iets dat in dit proces ervaringen kan transformeren en waarmee de horizon is op te rekken. Deze kennis en reflectieve intelligentie maken het ons mogelijk ervaringen zo op te bouwen dat ze ten dienste staan aan wat we nodig hebben, wat we zoeken en wat ons bevredigt. Ook kennis blijkt iets natuurlijks te zijn en intelligentie is het existentiele vermogen om het leven te kunnen managen. Om de betekenis van de ervaring goed te begrijpen, is er allicht het meeste te leren van de esthetiek van het dagelijks leven. In die esthetiek komen we allerlei zaken tegen die van belang zijn voor de betekenis van de ervaringen, zoals kwaliteit en maar ook de aspecten als emotie, waardering en cognitie. Het is hier dat een ervaring betekenis krijgt op basis van wat we in het verleden hebben meegemaakt, in het nu meemaken en wat we ons van de toekomst voorstellen in onze fysieke, sociale en culturele omgeving. Daarom had Dewey ook zoveel met kunst op. In die estetiek zien we heel concreet hoe mensen reageren op veranderende omstandigheden en hoe ons biologisch functioneren, sociale welzijn en het hogere niveau van cognitie en reflectie daarin tegelijkertijd meespelen. Het laat ook zien hoe we als mensen betekenis geven aan verschillende situaties, die plezierig en hartverwarmend kunnen zijn, maar net zo goed tragisch, gewelddadig en destructief. Vooral ook laat het zien hoe het nieuwe betekenissen kan stimuleren.\n\nDewey had weinig op met de Grote Filosofie met zijn goddelijk karakter, z’n absolute waarheden, eeuwige waarheid, intuïtieve inzichten en universel rede, dat in zijn tijd nog heel sterk was. Maar filosofie had wel degelijk iets bij te dragen aan samenlevingen en individuen. Het laat ons zien hoe we kunnen reflecteren over de moderne samenleving en welk intelligent leven daarbij hoort. “Voor hem breidt intelligent onderzoek onze mogelijkheden, onze capaciteiten en onze vrijheid uit. Dewey was zeer redelijk, niet dogmatisch. Hij bleef dicht bij wat ertoe deed - menselijke betekenis, intelligent onderzoek, waardige mogelijkheden, normatieve doelen, kritiek op waarden en verbetering van de menselijke conditie op de meest omvattende manier”, schrijven Johnson en Schulkin hierover (pagina 186). Dewey is voor Johnson en Schulkin vooral interessant omdat hij laat zien hoe we het handelen van mensen kunnen begrijpen en analyseren in de fysieke, sociale en-culturele omgeving. Het naturalisme van Dewey dat Johnson en Schulin in dit boek verdedigen, laat de patronen en de kwaliteiten zien die opgesloten zitten in de ervaringen van mensen. Daarom is het nodig deze ervaringen centraal te stellen, deze te erkennen en ons daarin thuis te voelen áls ze passen. Dan kunnen we onze aandacht, acties en waarden vormgeven en wel zo dat ze goed passen bij de situatie waarin we ons begeven. Dewey laat ons begrijpen waar onze capaciteiten vandaan komen, hoe we handelen in het dagelijkse leven, hoe we met onszelf, anderen en de wereld hebben om te gaan en hoe we op een menselijke manier controle kunnen krijgen over wat er gebeurt en zou moeten gebeuren. Dat geheel in Dewey’s naturalisme van context en situatie, middelen en consequneties maakt zijn werk zo interessant. Maar in honderd jaar is er natuurlijk wetenschappelijk veel gebeurd in de neurowetenschappen, cognitieve wetenschappen, anthropologie en de filosofie zelf. Mensen als Antonio Damasio, Gerald Edelman en Merlin Donald hebben daar ruim aan bijgedragen. Nieuwe begrippen, inzichten en theorieën worden toegevoegd en Johnson en Schulin laten zien welke. Maar de kern van Experience and Nature blijft recht overeind staan en de filosfie die hierin wordt gepresenteerd is het beste raamwerk dat we hebben om de wereld zin te geven, onze waarden te bekriterseren en het met elkaar beter te doen. Het is een raamwerk dat menselijk is, dat laat zien om welk soort kennis het gaat en wat ze zouden moeten doen om. Maar waar Dewey’s boek zo goed is te begrijpen in de tijd (toen filosofie nog zo dat Goddelijke karakter had en de moderne wereld zich presenteerde) en Dewey zelf de nieuwe inzichten historische en sociaal plaatst, mis ik dat in dit boek. Waarom is dit denken nu we honderd jaar en vele ervaringen verder zijn zo belangrijk? En ook, hoe verhoudt zich dit met hoe er in onze tijd gedacht wordt en wat er gebeurt? Er wordt in Mind in Nature amper een link gelegd met de huidige samenleving. In dat opzicht blijft het boek abstract en mis ik die sociale context waar Dewey zo sterk aan hecht en waarom deze theorie op deze manier betekenisvol zou zijn voor de 21ste eeuw. Het boek is vooral een hele mooie eigentijdse inleiding en toelichting op Experience and Nature. Het naturalisme is voor Johnson en Schulkin aantrekkelijk omdat het geen ultieme doelstellingen, niet iets bovennatuurlijks zoekt, geen leven na de dood belooft, noch een oplossing voor de dood kent. Het gaat hen niet om de uiteindelijke waarheid, maar om ervaringen en betekenissen en dat is voor hen ‘de basis van wijs leven’. Het is goed om dit boek in 2025 te lezen, honderd jaar na *Experience and Nature, wanneer we opnieuw (of nog steeds) behoefte hebben aan een nederige filosofie die we als leidraad kunnen gebruiken nu er zoveel om ons heen gebeurt.\n\nJohnson, M.L en Schulkin, J. (2023). Mind in Nature. John Dewey, Cognitive Science, and a Naturalistic Philosophy for Living.Cambridge/London: The MIT Press. 273 pagina’s."
  },
  {
    "objectID": "posts/36-08-30_Op_de_voorste_rij/Opdevoorsterij.html",
    "href": "posts/36-08-30_Op_de_voorste_rij/Opdevoorsterij.html",
    "title": "Op de voorste rij",
    "section": "",
    "text": "Het grootste deel van deze beweging kan het best worden begrepen in termen van wat ze wil vernietigen in plaats van wat ze wil creëren. Angst en grief, niet hoop, zijn de bewegende delen van het verhaal.\n- Katherine Stewart\n\n\nKatherine Stewart is een Amerikaanse journalist die de laatste vijftien jaar veel heeft geschreven over christelijk rechts in haar land. Dat heeft ze gedaan in haar boeken The Good News Club: The Christian Right’s Stealth Assault on American’ Children (2012) en The Power Worshippers: Inside the Dangerous Rise of Religious Nationalism (2020). Dat doet ze ook weer in laatste boek Money, Lies, and God. Inside the movement to destroy American Democracy dat dit jaar uitkwam. Als reporter kijkt ze rond wat er allemaal gebeurt en theoretiseert daar later over. Ook haar laatste boek is een verslag van de frontinies, de linies waar vanuit de Amerikaanse democratie fanatiek wordt aangevallen. Zij praat met leiders en anderen die de anti-democratische beweging in haar land steunen. Ze gaat naar conferenties, zit om de tafel bij bijeenkomsten en praat met mensen. Zo komt ze in contact met die hele grote mix van persoonlijkheden en zit ze op de voorste rij om te zien met welke activiteiten die democratie wordt aangevallen. Voor haar is het duidelijk dat deze beweging (divers en gecompliceerd als ze is) een grote bedreiging vormt voor de Amerikaanse democratie. De anti-democratische beweging is voor haar de Amerikaanse variant van het autoritarisme en fascisme dat het bestaande wil inwisselen voor iets nieuws. Een belangrijk kenmerk van dat nieuwe is dat bepaalde Amerikanen het recht hebben om de regels te bepalen en dat anderen de plicht hebben te gehoorzamen.\nAmerika is tegenwoordig dagelijks in het nieuws. In wat wij horen over het ‘reactionair nihilisme’, zoals Stewart het noemt, speelt steeds een kleine groep de hoofdrol. Stewart wil laten zien dat er heel wat meer achter de coulissen van de anti—democratische beweging plaatsvindt. Die beweging beschikt over grote geldbronnen van mensen die hun belangen willen verdedigen. Er zit een heel netwerk van organisaties achter en er zijn religieuze en andere demagogen bij betrokken, net zo goed als complotdenkers. Voor Katerine Stewart is de opkomst van deze anti-democratische beweging het grote politieke verhaal van deze tijd. Dat verhaal wil ze met ons delen.\n\nMet geld dragen steenrijke Amerikanen bij aan de Amerikaanse christelijke nationale beweging. Joan en James Lindsey hebben met Pepsi fortuinen verdiend. Zij hebben met flinke bedragen een organisatie opgezet om pastoren van conservatie kerken in ‘swing-states’ op te roepen om voor Trump te stemmen. Zij willen ‘Goddelijk bestuur’ mogelijk maken en kiezen voor bijbelse waarden. Dat betekent hier niets anders dan kiezen voor de Republikeinen. De pastoren van de kerken krijgen allerlei gereedschappen en middelen in handen om hun kerkgangers niet alleen voor de Republieken te laten kiezen maar ook op de lijn van pro-leven en pro—familie te krijgen. In dat materiaal lezen we: “We moeten de mannen zijn zoals God ons geschapen heeft; strijders voor alles wat goed, waar en rechtvaardig is.” De kerk is hier niet een cruiseschip, maar eerder een slagschip. Want ging het in die christelijke beweging voorheen nog om naastenliefde, hongerbestrijding en er zijn voor de daklozen, nu wordt er vanuit christelijke hoek een culturele oorlog gevoerd en strijd geleverd tegen secularisten, humanisten, liberalen en iedereen die de familiewaarden niet voorop stelt. Alles gaat in de richting van wat het grote geld ten goede komt en alles is gehoorzaam aan het grote geld. De biljonairs die hun grote geld hebben verdiend in de olie, de software ontwikkeling, de marketing ed. oefenen hun invloed uit op de schoolbesturen en het onderwijsbeleid. Het ‘huisvrouwen populisme’ van de Moms for Liberty komen we hier ook tegen. Ook zij komen op voor de familie, de gemeenschap en God. Deze groep ontstond in de coronatijd in Florida toen zij tegen allerlei maatregelen demonstreerden. De rechten van ouders staan bij deze moeders voorop. Het publieke onderwijs krijgt de schuld van wat er verkeerd is aan de moderne samenleving. Ze zijn ervan overtuigd dat niet alleen de basisscholen, maar ook het voortgezet onderwis en het hoger onder geïnfecteerd zijn door het secularisme, het woke-isme en de gender-ideologie.\nDan zijn er ook nog de leugens die in het verhaal meespelen. Het idee dat de elites, de media, de instituten en de overheid doordrenkt zijn met woke-isme. Dat werd bijvoorbeeld zichtbaar in Florida waar het New College hiervan werd verdacht. Deze gerenommeerde opleiding werd slachtoffer van de cultuuroorlog. De strijd hier werd aangevoerd door gouverneur De Santis, die er een soort privaat christelijk nationalistisch college van wilde maken. Het is ook te zien aan het Project 2025 van de Heritage Foundation, een lijvig plan dat in 2023 is geschreven en laat zien hoe het nieuwe Amerika eruit gaat zien. In ieder geval moet de president het land redden van zijn kosmoplitische, overopgeleide en anti-christelijke aanhangers. Dan is er nog het Claremont Instituut dat ooit een intellectuele naam had en nu vol radicale nihilisten zit en de wereld indeelt in mensen zoals wij en de woke-communisten. Dat gerenommeerde instituut is een mannenbolwerk geworden geobserdeerd door identiteitspolitiek en met kritiek op alles wat met diversiteit, gelijkheid en inclusie te maken heeft. De leugens ook dat met het geld dat naar de staat gaat, alleen maar geld over de balk wordt gesmeten. Maar ze willen niet zozeer de staat opheffen, ze willen een staat die hun eigen geld ten goede komt.\nDan zijn nog de demonen, complotdenkers en strijders van de geest die overal aan de rechterkant opdoemen en de tegenstanders zien als een kwaadaardig systeem dat het christendom wil aanvallen. De ReAwaken-tour is daar een voorbeeld van waar complottheorie, misinformatie, ontkennen van verkiezinsuitslagen samenkomen. Dat is volgens Stewart niets nieuws want paranoia en samenzwering is er in de Amerikaase geschiedenis altijd geweest. Alleen wordt het nu in de strijd tegen democratie ingezet.\n\nDe anti-democratische beweging is volgens Stewart een symptoom en niet de oorzaak van de Amerikaanse crisis in de samenleving waar nu sprake van is. Belangrijk is het deze ontwikkeling te verklaren. Meegespeeld heeft in ieder geval de grote economische ongelijkheid die ontstaan is in de laatste bijna 50 jaar. Er is een oligarchie onstaan met verschillende strata. Voor het merendeel van de mensen stageneerde het verdiende loon en de levensverwachting in Amerika daalde. Het geloof in het algemeen welzijn brokkelde af, de angst om status te verliezen nam toe en er ontstond een soort collectieve psychose. De nieuwe politiek komt een klein deel van de mensen ten goede, maar voor de meerderheid doet die kwaad. Het wil vernietigen en niet creëren en angst en grieven nemen de plaats in van hoop. In haar boek laat Stewart zien dat deze beweging geen hoofdkwartier heeft, maar wel een krachtig netwerk van leiders, strategen en donoren. Het kent ook allerlei organisaties die met elkaar verbonden zijn, waar mensen bij betrokken zijn en er zijn allerlei initiatieven om het anti-democratisch programma uit te voeren. De dominante ideologie van deze anti-democratisch beweging is het christelijk nationalisme, die ook sterke internationale verbinding kent met autoritaire regimes in Rusland en Hongarije onder andere.\nHet lezen van het boek maakt je niet vrolijk. Stewart zelf blijft toch hoopvol. Amerika heeft eerder in de geschiedenis tegen het autoritaire aangeschuurd en is daarvan terug gekomen. Zij noemt een aantal punten waarop ze haar hoop op democratie baseert. Allereert, schrijft ze, moet we ons ervan bewust zijn dat we nog steeds in de meerderheid zijn. Daarvoor is het wel goed om te kijken welke politieke hervormingen hier nodig zijn. Een meer proportioneel systeem van representatie is daarom het overwegen waard. Daarnaast is het nodig te beseffen dat de anti-democratische beweging meer verdeeld is dan we denken. Het is goed deze verschillen te laten zien. Dan is er volgens haar sprake van grote ongelijkheid die democratie erodeert en die moet worden aangepakt door progressieve belastingheffing door te voeren en iets te doen tegen zwart geld. De scheiding van kerk en staat is een nobel streven maar hier is in de Amerikaanse werkelijkheid van tegenwoordig geen sprake van. In naam van religieuze vrijheid gaat er geld naar religieuze groepen die hier vervolgens politieke actie mee voeren en de democratie onderuit willen halen. De democratisch beweging moet het belang inzien van sterk publiek onderwijs en media die het publiek en de waarheid dient. Kenns is en blijft macht. Als er iets van de anti-democratische beweging te leren is, is dat organisatie er toe doet. Het is nodig om over langere termijn te denken, te investeren in mensen en organisaties, coalities op te bouwen en lokaal bezig te zijn. Iedereen moet zich afvragen wat kan ikzelf doen en beseffen dat democratie er toe doet.\nHier moet trouwens wel opgewerkt worden dat Stewart het boek vlak voor de verkiezingen schreef (van die meerderheid bleek geen sprake). Daarna is er van alles gebeurd waar in eigen kring al lang over werd gesproken. De krachten in de democratie, de rechtstaat, de instellingen en de samenleving zijn en worden aangevallen. De reactionaire nihilisten proberen de politieke macht daadwerkelijk te grijpen en het systeem krijgt fascistische trekken. Het is onduidelijk welke kant het uitgaat, wel is duidelijk dat het erop aankomt. Zeker is in ieder geval dat een goed geïnformeerde en georganiseerde oppositie nodig zijn om die democratie te verdedigen. Dit boek helpt daar enorm bij, ook aan de andere kant van de plas.\n\nStewart, K. (2025). Money, Lies, and God. Inside the movement to destroy American Democracy. New York: Bloomsbury Publishing. 339 pagina’s."
  },
  {
    "objectID": "posts/37-08-29_De_wetenschapper_in_jouw_hoofd/Dewetenschapperinjouwhoofd.html",
    "href": "posts/37-08-29_De_wetenschapper_in_jouw_hoofd/Dewetenschapperinjouwhoofd.html",
    "title": "De wetenschapper in jouw hoofd",
    "section": "",
    "text": "Als je de wetenschapper in je hoofd ontmoet, ga je denken als een wetenschapper. .\n- Daniel Yon\n\nDe relatie met onze hersenen is een ingewikkelde, zo schrijftDaniel Yon ergens aan het begin van zijn onlangs verschenen boek A Trick of the Mind. How the Brain Invents Your Reality. Onze geest lijkt een dubbelleven te leiden. Aan de ene kant zijn we trots op dat leven omdat ze wonderen heeft verricht. Ze heeft penicilline ontdekt, democratie en wetgeving ontwikkeld, literatuur en kunst gemaakt en ons zelfs op de maan gezet. Maar diezelfde geest is ook oh zo fragiel. We kunnen ons schamen voor haar als we denken aan ons bijgeloof, vooroordeel en onze vooringenomenheid. Rood op de wangen krijgen we ook als we denken aan de vreemde politieke bewegingen die we bedenken, de samenzweringstheorieën en al die gevoelens, gedachten en ervaringen die de donkere kanten van de geest laten zien. Als we de hersenpan zouden optillen kunnen we die twee kanten niet onderscheiden. Maar hoe kunnen we wel krijgen op die complexiteit en het geheel ervan goed beschrijven? In de filosofie wordt daar al heel lang over nagedacht en ze heeft er allerlei theorieën over ontwikkeld, de psychologie ontstond later om op dit vraagstuk meer grip te krijgen en de neurowetenschap wilde daar nog een schepje bovenop doen. Daniel Yon is zo’n neurowetenschapper en hij probeert in dit inzichtelijke boek te laten zien hoe die hersenen werken en we er tegenwoordig er het beste naar kunnen kijken. Voor Yon zijn de hersenen net zoiets als een wetenschapper, waar je je mening over kunt hebben en die uiteindelijk niets anders doet dan met theorieën werken. Net als die wetenschapper voeren hersenen experimenten uit, doen ze metingen en formuleren ze theorieën waarmee de bewijsvoering betekenis krijgt. De hersenen filteren als het ware onze wereld zodat we die begrijpen en ermee om kunnen gaan, zonder dat we die overigens ooit perfect kunnen maken. In het velengde van Popper heeft Yon het over drie werelden waarin we leven en waarmee we met die hersenen als wetenschapper hebben om te gaan. Hij heeft het over de wereld van de materie, de mentale wereld en de wereld van ideeën. Omgaan met de werkelijkheid betekent met deze drie werelden tegelijk omgaan.\n\nMet onze hersenen en lichaam kunnen we op allerlei manieren materie uit de fysieke wereld (met z’n objecten, atomen en moleculen) meten. Ondanks dat die hersenen in het hoofd zijn opgeslagen, kunnen ze iets met wat daarbuiten allemaal gebeurt. Mensen beschikken over allerlei gereedschappen en instrumenten om signalen om te zetten en die te interpreteren. Tegelijk hebben we theorieën waarmee we die metingen betekenis kunnen geven. Soms hebben we slechts de schaduw van het gezicht van een vriend nodig om vast te stellen om wie het gaat. Halve informatie wordt aangevuld met kennis en informatie waarover we al beschikken en dat wordt tot een geheel gemaakt. Zo kan onze geest z’n eigen theorie vormen over hoe hij denkt dat de wereld in elkaar zit. Elk deel van data waarmee we worden geconfronteerd, wordt geëvalueerd tegen de achtergrond van de kennis waarover we beschikken. Perceptie is volgens Yon eigenlijk niets anders dan het theoriegeladen proces van de wetenschapper en dat komen we tegen bij het zien, het horen en ook in het doen. De wereld van materie benaderen we steeds vanuit wat we verwachten en het resultaat is als het ware de balans tussen de informatie die binnenkomt en de theorie of hypothese die we reeds hebben. Oftewel, het resultaat van de perceptie is steeds de balans tussen de werkelijkheid en de verwachting. Zo gaan we ook vanuit onze hersenene als een wetenschapper met die wereld om; we experimenteren en proberen dingen uit, we zoeken uit hoe het zit met oorzaak en gevolg en over welk deel van de werkelijkheid we controle hebben en over welk deel niet. De tweede wereld is de mentale wereld met z’n gedachten, gevoelens, hoop, wensen en angsten. Hier gaat het om vragen als hoe we kunnen weten hoe iemand anders denkt en hoe ons eigen denken eruit ziet. Ook hier hebben we te maken een beperkt beeld en grote onzekerheid en is het steeds nodig te theoretiseren over hoe het nu precies zit. We beginnen met een beperkt beeld, bereiden dat uit en stellen het bij door om te gaan met anderen en te ontdekken wie we zelf zijn. Het blijkt dat mensen moeite hebben met mensen die zich lichamelijk en gedragsmatig anders gedragen dan zijzelf gewend zijn en die anderen hebben dan weer moeite met hen. In dat soort gevallen is tijd nodig om met die werkelijk anderen om te gaan, om onze ervaringen uit te breiden en zo onze theorieën bij te stellen. Door leren en ervaren stellen we ons neuraal vocabulair als het ware bij. In deze mentale wereld is het dus ook zo dat we onze verwachtingen van de ander baseren op hoe onze eigen geest (of beter onze eigen theorie) is opgebouwd. We verwachten een beetje dat de ander als onszelf in elkaar zit en met de contouren van onze eigen geest voorspellen hoe de ander in elkaar zit. Om anderen te begrijpen is het nodig dat we niet meer zo egocentrisch zijn en minder aan onszelf denken om de verschillende mogelijke geesten om ons heen te kunnen zien. Onze hersenen hebben we niet alleen nodig om andere geesten te kunnen lezen, maar ook om onszelf te begrijpen. Dat is vaak veel ingewikkelder dan we denken. Onze geest beschikt over een soort metacognitieve criticus die oog houdt op onze eigen geest en onszelf kan zien. Die criticus heeft trouwens lang niet altijd gelijk omdat ook hier de werkelijkheid en de verwachting uit elkaar kunnen lopen. Soms zijn we goed in iets en denken dat we al te makkelijk ook goed te zijn in iets heel anders. Een andere keer hebben we heel weinig zelfvertrouwen en onderschatten ons model en wat we werkelijk kunnen. De derde wereld is die van ideeën. Hier gaat het over elk object, teken of systeem waarin deze ideëen zijn opgeslagen en dan kun je aan culturele producten denken als filosofie, religie, wetenschap, kunst en boeken. Hier gaat het over hoe de geest de ideeën construeert, ze opbouwt, hoe ze veranderen en hoe we daarmee de werkelijkheid begrijpen. Net als bij de wetenschapper is voor onze geest nieuwsgierigheid van essentieel belang. Ook in de wereld van ideeën wordt de werkelijkheid steeds met de verwachting vergeleken. Iets nieuws kan daarbij een bepaalde bevrediging oproepen, zoals iets nieuws leren daarvoor kan zorgen. Al die verschillende culturele producten die het bestaan betekenis geven kunnen verwondering oproepen en zorgen voor wat Yon wonderlust noemt, het plezier om te zien hoe alles met elkaar samenhangt. Zoals dat ook voor de wetenschapper telt die steeds weer op zoek is naar iets nieuws en naar een nieuwe theorie over hoe het allemaal werkt. Dat lijkt moeilijker te worden in een wereld waarin er allemaal kunstmatige netwerkmodellen komen waar die culturele producten in opgeslagen zijn, waarin het de vraag wordt hoe we oplettend kunnen blijven en hoe we kunnen blijven zien waar de werkelijkheid afwijkt van wat het model in ons hoofd erover zegt.\n\nDe afgelopen tien jaar heb ik me in mjn werk regelmatig beziggehouden met de Bayesiaanse statistiek. Dat is een methode van onderzoek die anders dan de traditionele statistiek kennis die er reeds bestaat gebruikt om iets over de werkelijkheid te zeggen. Wat we al weten (verwachtingen die hier prior genoemd worden) en wat we recent te weten zijn gekomen (werkelijkheid, de data zeg maar) worden gecombineerd tot een bijgestelde theorie (posterior noemen ze het daar). Het is een aantrekkelijke methode die allerlei voordelen heeft en in dit verband vooral interessant is omdat het naar de balans zoekt tussen verwachting en werkelijkheid. Het is mooi hierover in een niet statistisch boek te lezen en te zien hoe Yon hier gebruik van maakt om nieuwe neurowetenschappelijke inzichten te presenteren. Zijn hele boek door laat hij zien dat we met onze geest de hele dag door niets anders doen dan de wereld betekenis te geven en onze werkelijkheid inschatten, veronderstellen, voorspellen en daarin handelen. Als een wetenschapper in het hoofd doen we dat met onze hersenen in onze fysieke, sociale en culturele werelden tegelijk. Yon legt ons heel goed, overtuigend en consistent uit hoe het allemaal werkt en hoe we het moeten begrijpen. In de conclusie vat hij zijn bevindingen kort samen, maar gaat daar niet in op de vraag wat dit zou kunnen betekenen en wat we op basis van deze inzichten anders zouden kunnen doen. Bijvoorbeeld, dat voorgeven van een democratie gegevens en data over de werkelijkheid op zichheel belangrijk zijn, maar allicht niet genoeg wanneer geen rekening wordt gehouden met de verwachtingen van mensen. De praktische consequenties hadden aandacht verdiend in dit boek. Het boek roept natuurlijk ook vragen op, zoals elk goed boek.Iets dat ik mij tijdens het lezen afvroeg is of alles alleen maar op de weegschap van de realiteit en de verwachtingen gelegd moet worden. Wat is de rol van idealen bijvoorbeeld? Maken die idealen deel uit van de verwachtingen of moet hen eigen kracht worden toegewezen? Dat zou ik graag aan Yon vragen. Maar over het geheel is Yons boek een mooi eigentijds perspectief op de relatie tussen empirie en rationaliteit, een krachtig perpectief dat in je hoofd blijft hangen als je het uitgelezen hebt.\n\nYon, D. (2025). A Trick of the Mind. How the Brain Invents Your Reality. London: Cornerstone Press/Penguin Random House. 288 pagina’s."
  },
  {
    "objectID": "posts/38-10-28_Onderwijs_van_door_voor_mensen/Onderwijsvandoorvoormensen.html",
    "href": "posts/38-10-28_Onderwijs_van_door_voor_mensen/Onderwijsvandoorvoormensen.html",
    "title": "Onderwijs van de mensen, door de mensen, voor de mensen",
    "section": "",
    "text": "*Onderwijs is wat we doen om ervoor te zorgen dat we leven in een ontwikkelde, humane en samenhangende samenleving – een samenleving die in staat is om samen te redeneren, zelfs als er onenigheid is en gezamenlijk beslissingen te nemen. Het is de manier waarop we onze gedeelde waarden en principes doorgeven, cultuur ondersteunen en in stand houden en een gedeeld ethos smeden.*\n- Berkshire and Schneider\n\nPete Hegseth is de huidige Amerikaanse Minister van Defensie (Oorlog, zegt hij zelf graag). Voorheen was hij een bekende Fox-News medewerker, die niet eens zo lang geleden een boek over onderwijs geschreven heeft: Battle for the American Mind: Uprooting a Century of Miseducation (2022). Onderwijs is een belangrijk onderwerp voor rechts-Amerika en zij hebben daarover uitgesproken ideeën. Zo ook Hegseth. Want het zijn de progressieven die er al meer dan honderd jaar een potje van hebben gemaakt. Die radicale linkse gekken indoctrineren de Amerikaanse kinderen nog steeds met hun Critical Race theorie, DEI (diversiteit, gelijkheid, inclusie), Black Lives Matter en cultureel Marxisme. De Amerikaanse cultuur is daarmee in verval gekomen. Om het onderwijs te redden is het nodig het te privatiseren en weer klassiek christelijk te maken met Jezus Christus in het centrum van alles. Voor die ideeën moet strijd worden geleverd. We zien wat dat in Amerika betekent het afgelopen drie kwart jaar, waar het Ministerie van Onderwijs wordt afgebroken, bepaalde boeken worden verboden en, vooral, het publieke onderwijs wordt aangevallen. Strijd over het onderwijs is er altijd al geweest, over de evolutietheorie aan het begin van de twintigste eeuw of over het communisme en de rode scholen halverwege de twintigste eeuws, bijvoorbeeld. Altijd gaat strijd over het onderwijs over sociale verandering en de rechten van mensen in relatie tot ras, geslacht of handicaps.\nMet de conservatieven in de aanval wordt er ook nu weer strijd over het onderwijs gevoerd, heviger dan ooit. Zo schrijven Green en Bedrick van de Heritage Foundation: “Of het nu gaat om het toelaten van biologische mannen in de meisjestoiletten en kleedkamers, het aanspreken van kinderen met voornaamwoorden die afwijken van hun geslacht achter de rug van hun ouders om of het onderwijzen van een radicale en ahistorische ideologie die Amerika veroordeelt als onverbeterlijk racistisch en mensen verdeelt in ‘onderdrukkers’ en ‘onderdrukten’, openbare scholen schenden het vertrouwen van de gezinnen die ze zouden moeten dienen.” En hun president voegt eraan toe: “Conservatieven hebben nog nooit eerder zo’n kans gehad op het gebied van onderwijs. We moeten deze kans grijpen.” Onderwijsstrijd heeft ook altijd te maken met macht en de verwachtingen die we van de toekomst hebben. Wat die verwachtingen betreft hebben de scholen en leerkrachten nogal wat voor de kiezen gehad de laatste halve eeuw, waar het onderwijs steeds meer falen werd verweten en dat falen werd in de schoenen van de individuele scholen en leerkrachten geschoven. In dat klimaat is het nogal ingewikkeld om het op te nemen voor dat onderwijs. Dat is wel nodig omdat mensen wel moeten weten wat dat publieke onderwijs representeert en waarom dat juist zo belangrijk is. Er zijn een groot aantal wetenschappers, journalisten en onderwijsmensen die dat juist nu doen; die wat er in het onderwijs is opgebouwd verdedigen en daarover met grote regelmaat in kranten en blogs schrijven zoals Diana Ravitch, Jan Resegger, Mercedes Schneider. Ook de journaliste Jennifer Berkshire hoort tot dat rijtje met haar blog The Education Wars. Onder dezelfde titel schreef zij samen met Jack Schneider het boek The Education Wars. A Citizen’s Guide and Defense Manual waarin zij juist dat publieke onderwijs verdedigen dat in de 19e eeuw is opgebouwd en dat zo belangrijk is geworden voor de democratische samenleving. Dat onderwijs wordt via de belastingen door iedereen betaald, democratisch gecontroleerd, is toegankelijk voor iedereen met in principe gelijke kansen voor iedereen. Natuurlijk, over dat publieke onderwijs is van alles te zeggen omdat er sprake is van seggregatie, onderbetaling, tekorten aan leerkrachten en nog veel meer. Maar toch, volgens Bershire en Schneider is de aanval op dat publieke onderwijs en z’n scholen, leerkrachten en studenten een aanval op de Amerikaanse cultuur en democratie. Het is nodig te begrijpen wat er gebeurt op dit moment, waar deze strijd over gaat, hoe we ons daarin het beste kunnen opstellen en partij te kiezen in de hedendaagse onderwijsstrijd.\n\nOnderwijs was er erg lang alleen voor mensen die voldoende geld hadden om hun kinderen naar het onderwijs te sturen. Kinderen uit gezinnen die weinig te besteden hadden gingen, als ze geluk hadden, naar aparte pauperscholen die vaak vanuit liefdadigheid werden gefinancierd. In de negentiende eeuw werd ook in Amerika een hele publieke infrastructuur opgebouwd met z’n wegen, sporen, parken en riolering. Ook het onderwijs viel onder die infrastructuur. Met financiering vanuit de staat werd er een breed schoolsysteem opgebouwd waar iedereen toegang toe kreeg. Die publieke scholen brachten jongeren meer en meer samen en zorgden voor eenheid en coherentie. Tegelijk werd de school hét instituut dat jongeren voorbereidde om aan de samenleving deel te nemen. Scholen werden democratisch en transparant gecontroleerd en er werden professionele eisen aan gesteld , ze werden professioneel bemand en gingen een belangrijk onderdeel uitmaken van lokale gemeenschap. Het werd een groot netwerk waar tegenwoordig dagelijks 50 miljoen studenten naar toe gaan, met honderd duizend scholen en drie miljoen leerkrachten. Voor Berkshire en Schneider is het publieke onderwijs een succesverhaal waar, nogmaals, het nodige op is aan te merken, maar dat het land democratischer en gelijker heeft gemaakt.\nMaar eerst, waar gaat die onderwijsstrijd over nu? De hevige onderwijsstrijd die er nu gevoerd wordt vindt op drie onderwerpen geleverd: religie, rechten van ouders en de rol van de overheid. De Amerikaanse constitutie is er helder over dat staat en kerk gescheiden moeten worden en dat idee leeft ook sterk onder een groot deel van de Amerikaanse bevolking. Het christelijk nationalisme is in de VS in opmars en is er van overtuigd dat Amerika een christelijke natie is en dat God moet domineren op alle gebieden, ook in het onderwijs. Het is nodig het religieus onderwijs op lokaal, staats en federaal niveau te steunen en ouders de gelegenheid te geven dat hun kinderen zulk onderwijs kunnen volgen, op privé-scholen of thuis. Daar moeten financiële vergoedingen voor komen, die vervolgens aan het publieke onderwijs worden onttrokken. Nu die scheiding tussen staat en kerk losser wordt gemaakt, krijgen kinderen met een ander geloof, geen geloof of een identiteit waar de christenen moeite mee hebben het zwaar.\nDe conservatieven omarmen het idee van de rechten van ouders. Organisaties zoals Moms for Liberty en Parents Defending Education kwamen op en werden sterk in de Covid tijd. Ze waren in aantal niet eens zo heel groot maar wel met hele goede connecties met de macht. Tegen rechten wordt door hen nogal op een nogal absolute manier aangekeken. Ouders hebben het recht om hun kinderen op te voeden op een manier en in een richting die hen goed dunkt. Zij doen voorkomen alsof de staat of de overheid het beter weet dan een ouder van een kind en dat hun rechten niet erkend worden. Maar rechten van de een hebben altijd ook met de rechten van een ander te maken. Die staat, die overheid en die school heeft met meer rechten dan van die ene ouder of groep ouders te maken. Bijvoorbeeld, moeten zij garanderen dat alle kinderen zelf leren na te denken en dat ze autonome volwassenen worden die een wereld kunnen vormen zoals zij willen. Dan zijn er ook nog ouders die anders tegen de wereld aankijken dan die ene ouder en specifiek groep ouders en die niets op hebben met het verbieden van bepaalde boeken, censuur en privatisering. Zij kijken anders tegen rechten aan dan de ouders van deze organisaties die goed gefinancierd worden en waar een klein aantal hele rijke donoren achter zitten. Democratie is in gevaar als de luidste stem het wint.\nDan is er nog het ‘systeem’ wat in Amerika als snel een synoniem is voor bureaucratie, want een systeem is afstandelijk, zonder gezicht, ondoordringbaar. Beter is het om het heft in eigen hand te nemen, het onderwijs te privatiseren en ouders via regelingen in staat te stellen dat hun kinderen privé-onderwijs kunnen volgen. En ook hier zitten weer allerlei organisaties met diepe zakken geld achter. Onderzoek toont alleen aan dat die privé-scholen het helemaal niet zo goed doen als de publieke scholen. Want op die privé-scholen is er namelijk geen goede controle op de kwaliteit, er worden geen eisen gesteld aan de leerkrachten en het komt alleen maar de kinderen van goede komaf ten goede. Bovendien heeft het ook grote gevolgen omdat dat dat ‘systeem’ de gemeenschap is en die gemeenschap op deze manier over steeds minder middelen beschikt.\n\nOp dit moment zijn er honderden groepen die opkomen voor mensen die niet willen dat het het onderwijs religieus wordt, boeken verbonden en de toiletten gecontrolleerd worden en die niet willen dat het publieke onderwijs wordt afgebroken. Deze groepen zijn op zoek naar welke boodschappen het sterkste overkomen en zoeken een duidelijke visie op de toekomst voor elk onderwijs in elke gemeenschap waar individuele kinderen les krijgen. Daar hadden ze in de negentiende en zeker in de eerste helft van de twintigste eeuw uitgesproken ideeën. Daar besteden Berkshire en Schneider in deze gids en handleiding niet heel veel aandacht aan. Berkshire en Schneider helpen ons wel om de boodschap duidelijker te krijgen en daar zit de kracht van deze uitgave in.\nHet is nodig om ons af te vragen waar de school voor is, welke idealen we nastreven, welke waarden, gewoonten en tradities. Democratie vraagt van ons dat we over deze zaken blijven nadenken. Niet alleen leerkrachten, vakbonden en politici moeten dat nu. Die tegenkracht die nu nodig is, vraagt iets van ons allemaal omdat het de kern van onze democratie raakt. Het is nodig dat we niet alleen interesse hebben in het onderwijs van onze eigen kinderen maar in het onderwijs aan aan alle kinderen. Want onderwijs is niet zozeer een individueel, maar veel meer een publiek goed. Te lang is er gedacht dat het allemaal wel goed komt en is er teveel tijd besteed aan bijzaken. Deze tijd laat zien dat dat niet voldoende. Democratie vraagt dat we opkomen voor publieke onderwijs, deze tijd vraagt dat. Ook in onze eigen land, waar het allemaal niet zo hoogop wordt gespeeld maar bepaalde elementen ervan wel in discussie komen. Er is veel te leren van dit Amerikaanse verhaal dat laat zien dat het publieke onderwijs van de mensen is, door de mensen, voor de mensen en dat we de waarde ervan moeten zien en verdedigen. Want, zoals iemand in dit boek schrijft: “Tenzij onze kinderen samen gaan leren, is er weinig hoop dat onze mensen ooit zullen gaan samenleven”.\n\nBerkshire, J.C. and Schneider, J. (2024). The Education Wars. A Citizen’s Guide and Defense Manual. New York/London: The New Press. 192 pagina’s."
  },
  {
    "objectID": "posts/37-09-29_De_wetenschapper_in_jouw_hoofd/Dewetenschapperinjouwhoofd.html",
    "href": "posts/37-09-29_De_wetenschapper_in_jouw_hoofd/Dewetenschapperinjouwhoofd.html",
    "title": "De wetenschapper in jouw hoofd",
    "section": "",
    "text": "Als je de wetenschapper in je hoofd ontmoet, ga je denken als een wetenschapper. - Daniel Yon\n\n\nDe relatie met onze hersenen is een ingewikkelde, zo schrijftDaniel Yon ergens aan het begin van zijn onlangs verschenen boek A Trick of the Mind. How the Brain Invents Your Reality. Onze geest lijkt een dubbelleven te leiden. Aan de ene kant zijn we trots op dat leven omdat ze wonderen heeft verricht. Ze heeft penicilline ontdekt, democratie en wetgeving ontwikkeld, literatuur en kunst gemaakt en ons zelfs op de maan gezet. Maar diezelfde geest is ook oh zo fragiel. We kunnen ons schamen voor haar als we denken aan ons bijgeloof, vooroordeel en onze vooringenomenheid. Rood op de wangen krijgen we ook als we denken aan de vreemde politieke bewegingen die we bedenken, de samenzweringstheorieën en al die gevoelens, gedachten en ervaringen die de donkere kanten van de geest laten zien. Als we de hersenpan zouden optillen kunnen we die twee kanten niet onderscheiden. Maar hoe kunnen we wel krijgen op die complexiteit en het geheel ervan goed beschrijven? In de filosofie wordt daar al heel lang over nagedacht en ze heeft er allerlei theorieën over ontwikkeld, de psychologie ontstond later om op dit vraagstuk meer grip te krijgen en de neurowetenschap wilde daar nog een schepje bovenop doen. Daniel Yon is zo’n neurowetenschapper en hij probeert in dit inzichtelijke boek te laten zien hoe die hersenen werken en we er tegenwoordig er het beste naar kunnen kijken. Voor Yon zijn de hersenen net zoiets als een wetenschapper, waar je je mening over kunt hebben en die uiteindelijk niets anders doet dan met theorieën werken. Net als die wetenschapper voeren hersenen experimenten uit, doen ze metingen en formuleren ze theorieën waarmee de bewijsvoering betekenis krijgt. De hersenen filteren als het ware onze wereld zodat we die begrijpen en ermee om kunnen gaan, zonder dat we die overigens ooit perfect kunnen maken. In het velengde van Popper heeft Yon het over drie werelden waarin we leven en waarmee we met die hersenen als wetenschapper hebben om te gaan. Hij heeft het over de wereld van de materie, de mentale wereld en de wereld van ideeën. Omgaan met de werkelijkheid betekent met deze drie werelden tegelijk omgaan.\n\nMet onze hersenen en lichaam kunnen we op allerlei manieren materie uit de fysieke wereld (met z’n objecten, atomen en moleculen) meten. Ondanks dat die hersenen in het hoofd zijn opgeslagen, kunnen ze iets met wat daarbuiten allemaal gebeurt. Mensen beschikken over allerlei gereedschappen en instrumenten om signalen om te zetten en die te interpreteren. Tegelijk hebben we theorieën waarmee we die metingen betekenis kunnen geven. Soms hebben we slechts de schaduw van het gezicht van een vriend nodig om vast te stellen om wie het gaat. Halve informatie wordt aangevuld met kennis en informatie waarover we al beschikken en dat wordt tot een geheel gemaakt. Zo kan onze geest z’n eigen theorie vormen over hoe hij denkt dat de wereld in elkaar zit. Elk deel van data waarmee we worden geconfronteerd, wordt geëvalueerd tegen de achtergrond van de kennis waarover we beschikken. Perceptie is volgens Yon eigenlijk niets anders dan het theoriegeladen proces van de wetenschapper en dat komen we tegen bij het zien, het horen en ook in het doen. De wereld van materie benaderen we steeds vanuit wat we verwachten en het resultaat is als het ware de balans tussen de informatie die binnenkomt en de theorie of hypothese die we reeds hebben. Oftewel, het resultaat van de perceptie is steeds de balans tussen de werkelijkheid en de verwachting. Zo gaan we ook vanuit onze hersenene als een wetenschapper met die wereld om; we experimenteren en proberen dingen uit, we zoeken uit hoe het zit met oorzaak en gevolg en over welk deel van de werkelijkheid we controle hebben en over welk deel niet. De tweede wereld is de mentale wereld met z’n gedachten, gevoelens, hoop, wensen en angsten. Hier gaat het om vragen als hoe we kunnen weten hoe iemand anders denkt en hoe ons eigen denken eruit ziet. Ook hier hebben we te maken een beperkt beeld en grote onzekerheid en is het steeds nodig te theoretiseren over hoe het nu precies zit. We beginnen met een beperkt beeld, bereiden dat uit en stellen het bij door om te gaan met anderen en te ontdekken wie we zelf zijn. Het blijkt dat mensen moeite hebben met mensen die zich lichamelijk en gedragsmatig anders gedragen dan zijzelf gewend zijn en die anderen hebben dan weer moeite met hen. In dat soort gevallen is tijd nodig om met die werkelijk anderen om te gaan, om onze ervaringen uit te breiden en zo onze theorieën bij te stellen. Door leren en ervaren stellen we ons neuraal vocabulair als het ware bij. In deze mentale wereld is het dus ook zo dat we onze verwachtingen van de ander baseren op hoe onze eigen geest (of beter onze eigen theorie) is opgebouwd. We verwachten een beetje dat de ander als onszelf in elkaar zit en met de contouren van onze eigen geest voorspellen hoe de ander in elkaar zit. Om anderen te begrijpen is het nodig dat we niet meer zo egocentrisch zijn en minder aan onszelf denken om de verschillende mogelijke geesten om ons heen te kunnen zien. Onze hersenen hebben we niet alleen nodig om andere geesten te kunnen lezen, maar ook om onszelf te begrijpen. Dat is vaak veel ingewikkelder dan we denken. Onze geest beschikt over een soort metacognitieve criticus die oog houdt op onze eigen geest en onszelf kan zien. Die criticus heeft trouwens lang niet altijd gelijk omdat ook hier de werkelijkheid en de verwachting uit elkaar kunnen lopen. Soms zijn we goed in iets en denken dat we al te makkelijk ook goed te zijn in iets heel anders. Een andere keer hebben we heel weinig zelfvertrouwen en onderschatten ons model en wat we werkelijk kunnen. De derde wereld is die van ideeën. Hier gaat het over elk object, teken of systeem waarin deze ideëen zijn opgeslagen en dan kun je aan culturele producten denken als filosofie, religie, wetenschap, kunst en boeken. Hier gaat het over hoe de geest de ideeën construeert, ze opbouwt, hoe ze veranderen en hoe we daarmee de werkelijkheid begrijpen. Net als bij de wetenschapper is voor onze geest nieuwsgierigheid van essentieel belang. Ook in de wereld van ideeën wordt de werkelijkheid steeds met de verwachting vergeleken. Iets nieuws kan daarbij een bepaalde bevrediging oproepen, zoals iets nieuws leren daarvoor kan zorgen. Al die verschillende culturele producten die het bestaan betekenis geven kunnen verwondering oproepen en zorgen voor wat Yon wonderlust noemt, het plezier om te zien hoe alles met elkaar samenhangt. Zoals dat ook voor de wetenschapper telt die steeds weer op zoek is naar iets nieuws en naar een nieuwe theorie over hoe het allemaal werkt. Dat lijkt moeilijker te worden in een wereld waarin er allemaal kunstmatige netwerkmodellen komen waar die culturele producten in opgeslagen zijn, waarin het de vraag wordt hoe we oplettend kunnen blijven en hoe we kunnen blijven zien waar de werkelijkheid afwijkt van wat het model in ons hoofd erover zegt.\n\nDe afgelopen tien jaar heb ik me in mjn werk regelmatig beziggehouden met de Bayesiaanse statistiek. Dat is een methode van onderzoek die anders dan de traditionele statistiek kennis die er reeds bestaat gebruikt om iets over de werkelijkheid te zeggen. Wat we al weten (verwachtingen die hier prior genoemd worden) en wat we recent te weten zijn gekomen (werkelijkheid, de data zeg maar) worden gecombineerd tot een bijgestelde theorie (posterior noemen ze het daar). Het is een aantrekkelijke methode die allerlei voordelen heeft en in dit verband vooral interessant is omdat het naar de balans zoekt tussen verwachting en werkelijkheid. Het is mooi hierover in een niet statistisch boek te lezen en te zien hoe Yon hier gebruik van maakt om nieuwe neurowetenschappelijke inzichten te presenteren. Zijn hele boek door laat hij zien dat we met onze geest de hele dag door niets anders doen dan de wereld betekenis te geven en onze werkelijkheid inschatten, veronderstellen, voorspellen en daarin handelen. Als een wetenschapper in het hoofd doen we dat met onze hersenen in onze fysieke, sociale en culturele werelden tegelijk. Yon legt ons heel goed, overtuigend en consistent uit hoe het allemaal werkt en hoe we het moeten begrijpen. In de conclusie vat hij zijn bevindingen kort samen, maar gaat daar niet in op de vraag wat dit zou kunnen betekenen en wat we op basis van deze inzichten anders zouden kunnen doen. Bijvoorbeeld, dat voorgeven van een democratie gegevens en data over de werkelijkheid op zichheel belangrijk zijn, maar allicht niet genoeg wanneer geen rekening wordt gehouden met de verwachtingen van mensen. De praktische consequenties hadden aandacht verdiend in dit boek. Het boek roept natuurlijk ook vragen op, zoals elk goed boek.Iets dat ik mij tijdens het lezen afvroeg is of alles alleen maar op de weegschap van de realiteit en de verwachtingen gelegd moet worden. Wat is de rol van idealen bijvoorbeeld? Maken die idealen deel uit van de verwachtingen of moet hen eigen kracht worden toegewezen? Dat zou ik graag aan Yon vragen. Maar over het geheel is Yons boek een mooi eigentijds perspectief op de relatie tussen empirie en rationaliteit, een krachtig perpectief dat in je hoofd blijft hangen als je het uitgelezen hebt.\n\nYon, D. (2025). A Trick of the Mind. How the Brain Invents Your Reality. London: Cornerstone Press/Penguin Random House. 288 pagina’s."
  },
  {
    "objectID": "posts/39-11-27_Verdedigster_van_het_publieke_onderwijs/Verdedigstervanhetpubliekeonderwijs.html",
    "href": "posts/39-11-27_Verdedigster_van_het_publieke_onderwijs/Verdedigstervanhetpubliekeonderwijs.html",
    "title": "Verdedigster van het publieke onderwijs",
    "section": "",
    "text": "Ik vroeg me af waarom niet alle mensen in onze rijke samenleving, ongeacht hun rijkdom, klasse, ras of persoonlijke eigenschappen, een fatsoenlijk leven zouden moeten hebben, met gezondheidszorg, fatsoenlijke huisvesting, goede scholen, voedselzekerheid en fysieke veiligheid. Sommige mensen beschouwen dat streven als ‘socialistisch’, ‘communistisch’ of ‘woke’, maar ik niet. Ik denk dat dit voorwaarden zijn voor een goede samenleving.\n- Diana Ravitch\n\n\nDiana Ravitch is de bekende Amerikaanse onderwijshistorica die al lang veel en mooi over de geschiedenis en de actualiteit van het Amerikaanse onderwijs schrijft. Zij is iemand die ik heel graag lees en die voor mij de grote Amerikaanse traditie van onderwijs en democratie vertegenwoordigt. Zij is de onderwijshistorica die eerst aan de linkerzijde van het politieke spectrum zat, naar rechts doorschoof en nu weer links zit. Zij werkte aan de Columbia Teacher College, New York Universiteit, als hoge ambtenaar onder Bush, aan het Brooking Institute en nu toen opnieuw aan de NYU. Zij schreef over het Amerikaanse onderwijs in prachtige boeken zoals *The Troubled Crusade* (1985 ), *Left Back* (2000), *The Death and Life of the Great American* (2011 ) en *The Reign of Error* (2013). Daarnaast schrijft ze regelmatig in vooraanstaande kranten en tijdschriften en enkele jaren geleden is een deel daarvan nog samengebracht in *The Wisdom and Wit of Diana Ravitch* (2019) . Diana Ravitch mengt zich nog dagelijks in discussies over wat er in het onderwijs, Amerika en de wereld gebeurt en heeft daarover uitgesproken gedachten. Iedere dag komen er berichten van haar over onderwijs en democratie in mijn e-mail box binnen, zoals gisteren over Charter-school schandalen, Over Trump-Poetins vredesplan en over de Hispanic populatie in Amerika (https://dianeravitch.net/#subscribe).\nOndertussen is ze 87 jaaar. Onlangs verschenen haar memoires onder de niet heel veel zeggende titel *An Education. How I changed my mind about schools and almost everything else*. Het boek is persoonlijk en eerlijk en tegelijk een analyse van hoe er na de Tweede Wereldoorlog in Amerika over het onderwijs is gedacht. Zij schrijft over haar individuele geschiedenis. Het boek gaat over haar leven en haar denken als neo-conservatief en als verdediger van inhoud, standaarden en testen. Het boek gaat ook over haar overstap naar de progressieve kant en haar leven en haar denken als verdedigster van het publieke onderwijs en politiek activiste.\n\nDiana Ravitch wordt in 1938 (Houston Texas) geboren en groeit op in een grote Joodse familie. Haar ouders hadden Europa achter zich gelaten want dat continent betekende toch alleen maar anti-semitisme, pogroms en de Holocaust. Om uit de problemen te blijven was het goed om in het nieuwe land stil te zijn en hoofd naar beneden te houden. Iets wat ze zelf overigens niet heel lang heeft volgehouden. Haar familieverhaal is verder niet heel spannend, ook al schrijft ze hier voor het eerst over het seksueel misbruik door haar vader en dat een diep spoor bij haar achter laat. Vanuit die bescheiden achtergrond in Houston vertrekt ze naar Wellesley (Massachusettes), waar ze op deze vrouwenuniversiteit in aanraking komt met onder anderen de latere Madeleine Albright (onder andere Minister van Buitenlandse zaken onder Bill Clinton) en Nora Ephron (filmregisseur van onder andere Sleepless in Seattle). Heel veel andere (te veel) namen zullen in het boek nog volgen. Haar interesses voor het schrijven en de politiek worden hier duidelijk. Wellesley is voor haar de goede plek en vormt haar tot de persoon die ze is geworden, schrijft ze. Na haar afstuderen trouwt ze Richard Ravitch en komt terecht in de vooraanstaande familie Ravitch. Een dynastie bijna, met een eigenwijze man en een moeilijke schoonmoeder. Ze komt in de hoogste kringen van New York terecht, maar past daar nooit helemaal. Ze krijgt drie zonen, waarvan er een op twee jarige leeftijd aan leukemie overlijdt. Een ander diep litteken. Terwijl ze op zoek is naar een loopbaan (onder andere als journalist), raakt ze geïnteresseerd in de geschiedenis van het onderwijs. Ze begint met onderzoek naar het lokale onderwijs dat eindigt in een omvangrijke geschiedenis van het openbaar onderwijs in New York City. Zo komt ze in contact met professor Lawrence Cremin van het Teacher College van Columbia Universitet, die zelf aan zijn monumentale studie over de geschiedenis van het Amerikaanse onderwijs werkt. Ravitch’ *The Great School Wars: New York City, 1805-1974* verschijnt in 1975 en op dat boek promoveert ze ook. Zo begint haar academische carrière.\nOndanks dat ze meestal democratisch stemt, wordt ze bekend als een neoconservatief. Ze gelooft in meritocratie, in duidelijke normen en waarden, ze ziet de waarde in van gestandaardiseerde tests voor het onderwijs en moet weinig hebben van feministisch voorrangsbeleid en de radicale pedagogen. Zij is pleitbezorger van een conservatieve onderwijsvernieuwingsbeweging. Het is dan niet vreemd als ze in de jaren negentig wordt benoemd tot Assistant van de Onderwijssecretaris onder president George H. W. Bush. Zij wordt dan echt een publiek figuur en verschijnt regelmatig op televisie, ontmoet en gaat om met allerlei toonaangevende politieke leiders, verkeert in hogere kringen en is zich er bewust van dat ze allerlei priviliges geniet. Na het werk op het Ministerie van Onderwijs gaat ze bij conservatieve denktanks zoals het Brooking Instituut werken, maakt deel uit van verschillende commissies en overheidsinstanties onder de presidenten Bill Clinton en George W. Bush,. Ze schrijft verschillende boeken waarover ze wordt uitgenodigd door talloze programma’s van de grote Amerikaanse media. Ze is dan een toegewijd supporter en promotor van No Child Left Behind, het onderwijsoverheidsbeleid in Amerika dat alle nadruk legt op normen en waarden en testen en toetsen, die ook zij belangrijk vindt voor het onderwijs. Dan ontstaat er twijfel over haar eigen professionele overtuigingen en gaat ze zich publiek herbezinnen.\nIn 2002 wordt Michael Bloomberg gekozen tot burgemeester van New York City. In het begin verwacht Ravitch veel van hem. Bloomberg en Ravitch hebben regelmatig persoonlijk en hartelijk contact met elkaar. Bloomberg vraagt haar om persoonlijk adviseur van hem te worden. Vervolgens stelt Bloomberg Joel Klein aan om het schoolsysteem van New York aan te passen. Ravitch ziet van nabij wat de consequenties zijn van de ideeën die zij ooit heeft bepleit en die door Klein worden uitgevoerd. Ze wordt zich ervan bewust van dat het testgedreven onderwijs, de privatisering, de keuzevrijheid en het top-downbeleid nadelig uitwerken voor individuele leerkrachten en individuele scholen. Geen enkele onderwijsmethode is goed voor alle kinderen. Ravitch wordt kritisch op de efficiëntie- en het managementdenken dat achter dat testen en toetsen in het onderwijs zit, al is het eerst wat voorzichtig (ook omdat het nog niet breed bekend is dat ze haar man heeft verlaten voor een vrouw). In enkele jaren laat Ravitch haar lang gekoesterde opvattingen over het onderwijs los. Met die opvattingen heeft ze haar geld verdiend en haar persoonlijke en professionele netwerken opgebouwd. Ze is er nu van overtuigd dat de onderwijswereld iets anders is dan de zakenwereld omdat in het onderwijs vertrouwen, wederzijds respect en professionaliteit zo belangrijk zijn. Het gaat niet aan om onderwijzers, scholen en arme gemeenschappen te straffen, miljarden te steken in privatisering van het onderwijs en het publieke onderwijs in de steek te laten. Ze gaat anders over onderwijshervorming denken en stelt zichzelf de taak om bloot te leggen hoe het grote geld en de ‘corporate education reform’ het onderwijs negatief beïnvloeden. Tegen dat grote geld en de invloed die een hele klein groep heeft op het onderwijs wil ze als activiste strijd tegenvoeren. Met Andy Cody richt ze het Netwerk voor Publiek Onderwijs (NPE) op dat ondertussen door 350.000 mensen wordt gevolgd. Want dat publieke en openbare onderwijs is voor haar de basis van de Amerikaanse democratie.\n\n*An Education. How I changed my mind about schools and almost everything else* komt langzaam op gang. Eerst denk je bij het lezen, is dit interessant genoeg om het allemaal op te schrijven. Toch schets ze alles bij elkaar een boeiende geschiedenis van het denken over onderwijs in Amerika in de naoorologse periode. Je ziet wat er gebeurd is, dat het beleid van Obama bijvoorbeeld helemaal niet anders is dan dat van Bush en het laat je nadenken over onderwijs en democratie. Diana maakt heel goed de invloed van het grote geld op het Amerikaanse onderwijs duidelijk en hoe die ‘miljarden jongens’ het onderwijs naar hun hand hebben gezet en willen zetten. Alles wat er allemaal elke dag daar in Amerika gebeurt heeft een langere geschiedenis. Diana Ravitch weet de goede verbanden te leggen. Zij weet wat er in de negentiende eeuw is opgebouwd, welke strijd er aan het begin van de twintigste eeuw, ook in het onderwijs, is geleverd en wat dat voor nu betekent. Ze weet wie het voor het zeggen heeft in het onderwijs, hoe het geld wordt verdeeld en welke ideeën erachter zitten. Zij zoekt de strijd niet, maar die is er. En als je het daar niet over hebt, snap je het krachtenveld en de geschiedenis niet, schrijft ze. Het is goed om Diana Ravitch te lezen, ook al mis je soms de knipoog. Dat heb je wel vaker bij Amerikaanse auteurs die bijzonder uitgesproken zijn en bij wie het veel zwart of wit is. Soms mis je bij haar wat kleur er tussenin en soms moet je haar even terzijde leggen omdat de stelligheid net te veel wordt.\nToch, er is niemand anders die zo goed en mooi over onderwijs en democratie schrijft en denkt op dit moment en laat zien hoe onderwijs en democratie met elkaar te maken hebben. Diana Ravitch past in het rijtje van vooraanstaande Amerikanen als Horace Mann, John Dewey en Lawrence Cremin, die ook zo belangrijk zijn geweest voor onderwijs en democratie in hun land en tijd. Ook Ravitch weet dat voor een levensvatbare democratie het publieke onderwijs, waar alle kinderen naar toe gaan en elkaar ontmoeten, van het grootste belang is. Dat publieke onderwijs is er voor alle gemeenschappen, families en kinderen en ook voor de samenleving, die de vruchten plukt van goed opgeleide burgers. Als we het belang van publiek onderwijs uit het oog verliezen, verliezen we de democratie uit het oog.\nHet doet me goed dat ze overigens wel met een knipoog eindigt. Ze heeft met haar vriendin een plaats gereserveerd op een bepaalde begraafplaats. Het blijkt dat ze komt te liggen tegenover het graf van de familie Boss Tweed. Die Boss Tweed speelde in de negentiende eeuw een rol in het New Yorkse publieke schoolsysteem. Ze wil hem interviewen straks, ze kan er niet mee ophouden.\n\nRavitch, D. (2025). *An Education. How I changed my mind about schools and almost everything else*. New York: Columbia University."
  },
  {
    "objectID": "posts/40-12-27_De_Nieuwe_Max_Weber/DenieuweMaxWeber.html",
    "href": "posts/40-12-27_De_Nieuwe_Max_Weber/DenieuweMaxWeber.html",
    "title": "De nieuwe Max Weber",
    "section": "",
    "text": "“Heel diep is de bron van het verleden.”\n- Thomas Mann\n\n\nRobert Bellah is een van de grote figuren van de sociale wetenschappen na de Tweede Wereldoorlog. Hij is bekend geworden tot ver buiten de grenzen van zijn discipline sociologie en godsdienstwetenschappen. Een wetenschapper die zijn leven in Cambridge, Massachusetts, en vooral in Berkeley, Californië, doorbracht. Een leven dat misschien helemaal niet zo heel spannend was, denk je eerst, zo’n leven van de veelbelovende student van Talcott Parsons aan Harvard, ook al niet zo populaire wetenschapper. Als je het boek uit hebt, denk je hier heel anders over.\nMatteo Bortolini is een Italiaanse socioloog die het lef had over hem een biografie te schrijven en heeft er een geweldige biografie van gemaakt. Toen Bellah’s laatste boek en magnum opus Religion in Human Evolution uitkwam, zo schrijft Bortolini, gebruikten de meeste commentatoren en recensenten bijvoeglijke naamwoorden als episch, uniek, majestueus, immens, fascinerend, magistraal en monumentaal. Over de breedte van het boek en de eruditie van de auteur had een van die recensenten het over een ‘grand narrative’, dat tevens een beeld oproept van Bellah als een titaneske wetenschappelijke figuur. Misschien zijn deze woorden voor Bortolini hier niet helemaal gepast, maar heel goed is deze biografie wel. A Joyfully Serious Man. The Life of Robert Bellah is een prachtige introductie op zijn werk. Tegelijk is het een hele mooie geschiedenis van de ontwikkelingen in de sociale wetenschappen aan de belangrijke Amerikaanse universiteiten en vertelt het ons ook het nodige over de naoorlogse geschiedenis in Amerika. Twintig jaar bijna heeft Bortoline aan dit boek gewerkt. Het is briljant geschreven en hij baseert zijn verhaal op talrijke archiefbronnen, talloze interviews, waaronder lange gesprekken met Bellah toen hij nog leefde, en mailcontacten met heel veel mensen die Bellah hebben gekend. Verschillende vooraanstaande onderzoeksinstituten hebben hem ondersteund bij zijn werk. A Joyfully Serious Man. The Life of Robert Bellah kwam alweer enkele jaren geleden uit en in november 2025 verscheen de pocketversie ervan.\n\nRobert Bellah wordt in 1927 geboren. Zijn vader is dan een succesvolle journalist en uitgever van een lokale krant in Oklahoma. Zijn vader verkoopt zijn krant in de zomer van 1929 en het gezin verliest het opgebouwde vermogen bij de beurskrach van oktober. Ze verhuizen naar Los Angeles trekken bij familie van Bellahs moeder in. De vader verlaat het gezin en pleegt enkele jaren later zelfmoord. Robert (‘Bob’) groeit vaderloos en onder moeilijke omstandigheden in Los Angeles op. Hij schrijft zich in februari 1945 in aan Harvard maar moet dan direct diensplicht vervullen. Hij heeft een linkse politieke oriëntatie en is enthousiast over Roosevelts New Deal. Hij schuift verder op naar links en laat zijn sympathieën voor de Sovjet-Unie en wordt lid van de Communistische Partij (CP) aan Harvard. Hij is geïnteresseerd in het marxisme maar ook in Freud en de psychoanalyse. In de jaren vlak na de Tweede Wereldoorlog ontmoet hij Talcott Parsons, die zijn grote leermeester wordt, en zijn vrouw Melanie Hymann.\nIn 1950 schrijft Bellah zich in voor een dubbel promotietraject, in de sociologie én de Oost-Aziatische talen. Hij werkt aan zijn boek Tokugawa Religion: The Cultural Roots of Modern Japan (later gepubliceerd in 1957). Zijn vroegere lidmaatschap van de CP maakt het hem niet makkelijk en een onderzoeksreis naar Japan wordt hem onmogelijk gemaakt. Het McCarthyisme en het problematische binnenlandse politieke klimaat in de VS oefenen een aanzienlijke invloed uit op Bellahs loopbaan. Uiteindelijk verlaat hij zelfs voor korte tijd de Verenigde Staten en gaat hij naar de McGill University in Montreal om aan politieke druk en verdere ondervragingen door de FBI te ontsnappen. In de onderzoeken noemt hij geen andere CP-leden tegenover de FBI en toont daarmee zijn integriteit. Zijn Japan-studie laat de sterke invloed van Parsons en zijn AGIL-schema zien, dat het beste begrepen kan worden als een systematische weergave van enkele maatschappelijke functies die fundamenteel zijn voor het in stand houden van het sociale leven. Ook wordt hij op het werk van Paul Tillich gewezen, een denker die een aanzienlijke invloed heeft op zijn denken over religie.\nIn alles blijft Bellah zich in zijn werk verzetten tegen eenvoudige secularisatienoties en houdt vast aan de autonome rol van cultuur en religie. Vanaf het begin van de jaren zestig raakt Bellah steeds meer geïnteresseerd in de eigenaardigheden van de Amerikaanse cultuur en democratie en bereidt hij zo de tekst en het concept voor waarmee hij ook buiten de academische wereld bekend zou worden: Civil Religion in America (1967). Hoewel hij een jaar eerder tot Associate Professor aan Harvard is benoemd, verlaat Bellah de instelling en het wereldje van Parsons, om op eigen benen te komen staan. Hij gaat werken aan de sociologie-afdeling van Berkeley en dat doet hij tot aan het einde van zijn leven. Berkeley is intellectueel minstens zo levendig als Harvard. Daar heeft hij te maken met de studentenbeweging en moet hij zijn eigen positie definiëren. Hier gaat hij nadenken over de betekenis van burgerlijke religie, de grenzen van de wetenschap en de scheidslijnen tussen sociale wetenschappen en theologie. In Rome moet hij zich verzetten tegen schandalige kritiek van vooraanstaande godsdienstsociologen. Noch door de radicale studenten als vooraanstaande wetenschappers laat Bellah zich van de wijs brengen. Met zijn godsdienstsociologische studies, onder andere naar het werk van Durkheim, gaat hij de nadruk leggen op de autonomie en werkzaamheid van symbolische systemen en dat komt terug in een boek als Beyond Belief: Essays on Religion in a Post-Traditionalist World (1970) en neemt zo meer afstand van het functionalistische werk van zijn leermeester Talcott Parsons.\nIn de late jaren zestig en vroege jaren zeventig gebeurt er nogal wat in het leven van Robert Bellah. Hij wordt niet benoemd to een vast lid van het Institute for Advanced Study in Princeton. Dit is een periode van ruzie maken en hem wordt onwetenschappelijkheid verweten. Zijn oudste dochter Tammy, een van zijn vier dochters, pleegt in 1973 zelfmoord en een andere dochter, Abby, komt een paar jaar later om bij een auto-ongeluk. In deze jaren gaat Bellah op zoek naar homoseksuele ervaringen en komt uiteindelijk uit voor zijn homoseksualiteit. Hij leeft met zijn vrouw Melanie in een open huwelijk. De enige bi-seksuele relatie die door een manager wordt geleid, merkt iemand in het boek op. Professioneel raakt hij steeds meer geïnteresseerd in nieuwe religieuze bewegingen, waaronder de spirituele stromingen die door de hippiebeweging worden gedragen en gepromoot. Dit is een van de redenen waarom Bellah, anders dan veel van zijn vrienden en collega’s, weigert de Amerikaanse tegencultuur bij voorbaat te veroordelen.\nIn deze context begint Bellah aan een boek dat hem bekend zal maken (Habits of the Heart: Individualism and Commitment in American Life), dat hij met vier anderen schrijft. Habits wordt geschreven in de periode waarin Bellahs voormalige mentor Parsons, met wie hij zich heeft verzoend, overlijdt. Bellah wordt hoofd van de sociologie-afdeling in Berkeley en kan daarbij heel goed met hele verschillende mensen omgaan. Habits of the Heart wordt een groot verkoopsucces. Bellah wordt een veelgevraagd spreker die aanzienlijke honoraria kan bedingen en trekt de aandacht van politici. Hij is even teleurgesteld in president Jimmy Carter als, veel later, in Bill Clinton en diens beleid, waarbij Bellahs geschriften een toenemend pessimisme laten zien ten aanzien van de toekomst van de Amerikaanse politiek en samenleving. In deze jaren wordt Bellah sterk geïnsprieerd door aristotelisch denkers als Alasdair MacIntyre en Charles Taylor en wordt hij zich steeds meer bewust van het belang van republikeinse (en bijbelse) ideeën en idealen. Hij heeft veel op met deugden en gemeenschapspraktijken en begint het belang van instituties voor het functioneren van het sociale weefsel te benadrukken. Dit brengt hem ook dichter bij de katholieke kerk. Bellahs pessimisme heeft waarschijnlijk veel te maken met het feit, zoals de vervolgstudie The Good Society (1991) laat zien, dat het hem en zijn mede-auteurs steeds onduidelijker wordt hoe ‘goede’ sociale structuren concreet vormgegeven kunnen worden. En vooral ook, wie deze moeten dragen en realiseren. De gevolgen van het neoliberale beleid van Ronald Reagan en zijn Republikeinse opvolgers lijken verwoestend. Hij krijgt er moeite mee overtuigende politieke alternatieven aan te wijzen. Dit weerhoudt Bellah er echter niet van om herhaaldelijk kritiek te leveren op het Amerikaanse buitenlandbeleid, bijvoorbeeld na 9/11 en de Irak-oorlog, en de destructieve effecten daarvan op de Amerikaanse samenleving te benadrukken.\nNa de eeuwwisseling gaat Bellah zich steeds meer verdiepen in de geschiedenis van de mensheid. In de jaren zestig had Bellah al belangrijke essays geschreven over religieuze evolutie. In de laatste decennia van zijn leven keert hij naar dit thema terug. Religie is voor hem een aspect van symbolische ontwikkeling. Net als Max Weber wil hij begrijpen wat religie is, wat het doet en wat de consequenties ervan zijn voor het dagelijkse leven. Hij is de nieuwe Max Weber. In zijn onderzoek naar religie gaat hij er vanuit dat geen enkele ontwikkeling uitsluitend tot het verleden behoort en dat elke ontwikkeling in gewijzigde vorm wordt voortgezet in latere perioden: ‘niets gaat ooit verloren’. Mensen zijn nog steeds episodisch, mimetisch en mythische creaturen en in nieuwe vormen van culturele cognitie komen de oudere vormen georganiseerd terug. Bellah werkt in zijn boek met een citaat van Castoriadis: “de muren van het gebouw worden één voor één getoond terwijl ze worden opgetrokken, omgeven door de resten van steigers, hopen zand en stenen, allerlei losse houten stutten en vuile troffels.” Bellah begint aan een onderzoeksproject waarvan hij weet dat hij weet dat het te groot is om volledig om te afronden, een onderzoek naar de geschiedenis van de mens als symboolgebruikend dier. Daarbij sluit hij aan bij het evolutie-debat waaraan historici en historisch sociologen meedoen als Shmuel Eisenstadt, psychologen als Jerome Bruner en evolutionaire biologen en antropologen en mensen als Merlin Donald. Religion in Human Evolution: From the Paleolithic to the Axial Age wordt in 2011 gepubliceerd en wordt Bellahs laatste grote werk en dat is zijn magnum opus.\n\nBellah overlijdt in 2013 aan hartfalen. Een paar jaar eerder was zijn vrouw gestorven (op dezelfde dag dat zijn vriend Eisenstadt, die de begrafenis van zijn vrouw op verzoek van haar zou leiden). Het lijkt alsof hij zijn onderzoek naar de geschiedenis van de mensheid eindeloos kan en wil voortzetten. Hier is Bortolini zelf bij betrokken en ook daarom kan het levendig door hem worden gepresenteerd.\nOp sommige punten wens je als lezer meer uitwerking. Hoe kan het anders? Hoe ging Bellah met zijn studenten en met zijn dochters om en wat voor een karakter had hij eigenlijk? Natuurlijk denk je bij het lezen hoe zou Bellah op deze tijd hebben gereageerd. In zijn tijd had hij al weinig op met het neo-liberalisme dat geen oog had voor het goede in het individu en de gemeenschap. Aan zoon Bush had hij al een hekel, maar hoe zou hij dan wel niet over de doorgeslagen neo-liberale hebben gedacht? Soms wist hij niet goed meer welke kant het op zou moeten. Allicht had de noodzaak hem op nieuwe, interessante ideeën gebracht. Een biografie over de veelzijdige Robert Bellah kan nooit volledig zijn omdat er zoveel kanten aanzitten. Voor Bortolini is het de vreugdevolle ernst van Bellah die hij overal in zijn werk terugziet, die hem het meest karakteriseert. De rust van het studeren en de poëzie van het avontuur die bij elkaar horen. Wat Bortolini hier presenteert is veel meer dan je mag verwachten. Alleen het lezen ervan is al een tour de force en het lukt je nauwelijks om dit alles in een keer in je op te nemen. Het is een boek dat je er vaker bij gaat pakken en dan zelf ook eens enkele van zijn boek lezen. Duidelijk is in ieder geval wel dat Matteo Bortolini een indrukwekkende biografie heeft geschreven over een belangrijk figuur binnen de internationale sociale wetenschappen en dat in het lezen de vreugde en ernst heel goed samen opgaan.\n\nBortolini, Matteo (2025/2021) A Joyfully Serious Man. The Life of Robert Bellah, Princeton & Oxford: Princeton University Press. pp 497"
  }
]